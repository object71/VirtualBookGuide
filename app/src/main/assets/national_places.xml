<?xml version="1.0" encoding="utf-8"?>
<places>
    <place>
        <number>99</number>
        <name>Античен град "Кабиле"</name>
        <information>Тракийският царски град Кабиле е бил разположен по югоизточния склон на възвишение, завършващо със скалист акропол-светилище. Скално-изсеченото светилище се намира в източната част на „Зайчи връх”, който е единственото възвишение в околността, край завоя на р. Тонзос /дн. р. Тунджа/. Селището е възникнало в края на II хил. пр. Хр. Местоположението на Кабиле като възлов пункт на пресичане на важни пътища е предопределяло съдбата му през вековете. Историческите извори свързват Кабиле с колонизаторската дейност на македонския владетел Филип ІІ във връзка с походите му в Тракия 342 - 341 г. пр. Хр. Известният надпис от Севтополис го представя като град, устроен според елинските градоустройствени правила и традиции.В края на IV – началото на III в. пр. Хр. Кабиле е резиденция на тракийските царе Спарток и Скосток. През III – II в. пр. Хр. градът е голям икономически и търговски център. Осъществява активни търговски връзки с целия егейски свят, не само като традиционен консумативен център на вносна продукция, но и като равностоен участник в търговския обмен и е единствен във Вътрешна Тракия със собствено монетосечене. Кабиле е превзет от римляните начело с Марк Лукул в 72 г. пр. Хр., а от началото на II в. се превръща в най-важния военен лагер в провинция Тракия. С приемането на християнството за официална религия през 313 г., Кабиле е един от водещите епископски центрове. Следващите столетия, белязани с варварски нашествия и драматични събития, слагат края на организирания градски живот в Кабиле. В края на VI в. сл. Хр. градът е окончателно разрушен от аварите. През XI – XIV в. сл. Хр. върху разрушения античен град съществува малко средновековно селище. Липсата на съвременно селище, построено върху античния град, го прави изключително благодатен за проучване и експониране. От 1927 г. територията, на която е бил разположен Кабиле, е обявена за народна старина. От 1969 г. е паметник на културата от национално значение и национален археологически резерват, а от 1979 г. е обявен за природозащитено място.</information>
        <address>гр. Ямбол, село Кабиле</address>
        <openHours>От понеделник до неделя - 08.00 - 17.00 ч.</openHours>
        <position>42.549732,26.481890</position>
    </place>
    <place>
        <number>99</number>
        <name>Исторически музей</name>
        <information>Ямболският исторически музей дължи създаването си на безкористната, събирателска и проучвателска дейност на местни интелектуалци положили основите на историческите проучвания за региона. Още през 1886 г. в трикласното мъжко училище в Ямбол по инициатива на проф. Петър Нойков е учредена първата музейна сбирка. Археологическото ученическо дружество „Диана“ (основано 1925 г.) през 1926 г. също подрежда музейна сбирка. По това време известни местни интелектуалци основават гражданско археологическо дружество „Диамполис“, което развива активна дейност в областта на археологията и етнографията. Събраните от тези дружества експонати се съхраняват до 1936 г. в сградата на ямболската педагогическа гимназия. През 1948 г. отдел „Музеи и галерии“ при Комитета за наука, изкуство и култура с писмо предлага на ГНС-Ямбол да предвиди в бюджета си за 1949 г. службата „Асистент по старините“ и помещение за музей. На 26.І.1952 г. Венета Дачева е назначена на длъжност референт „Музей и картинна галерия“. С този акт се полага началото на музея като институция. Официално музеят е открит на 2.VІ.1953 г. като музей на революционното движение. До 1955 г. В. Дачева е единственият уредник в него. Първоначално в музея съществуват три отдела: исторически (включващ историческото развитие на Ямбол и региона от праисторията до 1944 г.); социалистическо строителство (отразяващ събитията след 1944 г.) и отдел природонаучен. Първите му експонати са част от музейната сбирка на археологическите дружества. Постепенно музейната дейност се разраства и броят на специалистите, работещи в него се увеличава. Фондовете на музея (основен и спомагателен) като цяло включват около 90,000 експоната от родната история, някои от които с неоценима научна стойност, разпределени в съответните отдели. Съвместно с организацията JOCV (Японски доброволци за сътрудничество в чужбина) музеят осъществи пилотен проект по компютъризация на музейното дело. В резултат на това бе разработена програма за компютърна обработка на музейните експонати и беше създадена база-данни за съществуващите музейни фондове. В музея е изградена вътрешна компютърна мрежа. Благодарение на богатите си фондове и добрите специалисти през изминалите години Регионален исторически музей – Ямбол е организирал над 30 мащабни изложби, свързани с историята на града и региона. Музеят има десетки издания с научни и популярни публикации по различни регионални исторически проблеми. През 1995 г. музейните специалисти започват да издават „Вести на Ямболския музей“. Фондовете на музея продължават да се попълват ежегодно както от събирателска дейност и дарения, така и от продължаващите вече десетилетия разкопки на античния град Кабиле и праисторическа селищна могила край с. Драма. Резултат от тези проучвания са три международни симпозиума „Поселищен живот в Тракия“ и множество научни публикации.</information>
        <address>гр. Ямбол, ул. „Бяло море“ 2</address>
        <openHours>Понеделник - Петък: от 08:00 до 12:00 и от 13:00 до 17:00</openHours>
        <position>42.483370,26.507942</position>
    </place>
    <place>
        <number>100</number>
        <name>Етн.-археологически музей</name>
        <information>Етнографско-археологически музей Елхово представя своите интересни и уникални експонати в 2 експозиции – етнографска и археологическа, разположени в 2 различни сгради. Оригинална етнографска експозиция представя бита и начина на живот от кр. ХІХ и нач. ХХ в. , както на местното население, така и на преселниците – българи от Одринска и Беломорска Тракия.

        </information>
        <address>гр. Елхово,  ул. Шипка 4</address>
        <openHours>От понеделник до петък: От 8 до 12 и от 13.30 до 17.00 часа</openHours>
        <position>42.171129,26.566949</position>
    </place>
    <place>
        <number>98</number>
        <name>Национален историко-археологически резерват „Велики Преслав“</name>
        <information>Велики Преслав е втората българска столица (от 893 до 969 година). Градът е възникнал през първата половина на IX век, по време на управлението на хан Омуртаг, като военен лагер с укрепен дворец и гарнизон. За столица я провъзгласява цар Симеон Велики (епохата на "Златния век"). Най-великите хора на перото са работили тук - Йоан Екзарх, Черноризец Храбър, Константин Преславски, Презвитер Козма. На територията на резервата и неговата околност са открити десетки недвижими паметници, а в експозицията на музея могат да се видят оригинални произведения на старобългарското и средновизантийско изкуство. Сред тях са шедьоври като трапезни съдове, декоративни плочки, Преславското златно съкровище, керамични иконостаси и икони, сред които тази на Св. Теодор Стратилат - паметник със световно значение, уникална колекция от оловни печати, ценна сбирка от епиграфски паметници. Внушителното строителство, разгърнало се в новата столица по времето на цар Симеон, било насочено към изграждането на една надеждна отбранителна система. Но той имал още една цел: да оформи града като център, достоен да съперничи по великолепие и забележителни архитектурни постижения на самия Константинопол - град, който той добре познавал. Дворцовият комплекс бил свързан с тронната палата чрез така наречената "топла връзка" - едно наистина оригинално решение. Строено било здраво, за векове. Доказателство са железните скоби, свързвали каменните блокове. Втората българска столица е разполагала с водоснабдителна и канализационна мрежа, открита е и баня с хитроумно изградено подово отопление. Един от най-запазените археологически обекти от славното минало на Преслав е така наречената Кръгла или Златна църква. И ако желязото било разграбено, а дървото - изтляло през вековете, то за щастие оцелели немалко от изваяните каменни детайли, за да напомнят за някогашния богат преславски художествен стил. Току под забележителната сграда на храма е скромният паметник на нейния откривател, учителя Йордан Господинов, пожелал да намери вечния си покой именно тук. Макар и без специално образование, той не се съгласява с мнението на руския учен проф. Успенски, че „преславските старини са напълно разграбени и обещават малко в научно отношение". И се оказва прав - открива Кръглата /Златна/ Симеонова църква, но не само нея, затова с основание го наричат „българският Шлиман". Заедно с близкия си приятел Карел Шкорпил той привлича именити граждани на Преслав и така се ражда археологическото дружество „Тича". През 1934 година по настояване на преславчани Йордан Господинов става кмет на града, но опитите му да осигури средства от държавния бюджет за издигането му като исторически и културен център пропадат, той демонстративно подава оставка и се пенсионира. Усилията му обаче не са напразни и направеното от него остава завинаги, днес съхранено най-вече в археологическия музей, чиито колекции представят по блестящ начин явлението „Златен век" и илюстрират мястото на Симеоновата столица като водещ център на славянската писменост, изкуство и художествените занаяти в европейския Югоизток през 9-10 век.</information>
        <address>гр. Велики Преслав</address>
        <openHours>ноември - март: 9:00-17:00 ч. / април - октомври: 9:00-18:00 ч. / почивните дни – 10:00-18:00 ч.</openHours>
        <position>43.164108,26.816373</position>
    </place>
    <place>
        <number>97</number>
        <name>Мадарски конник</name>
        <information>Мадарският конник се намира на 20 километра от град Шумен и е знаков символ на Националния историко-археологически резерват „Мадара“, намиращ се в бизост до едноименното село. Скалният барелеф е изсечен през VIII век след Христа върху отвесна скала на височина от 23 метра. Изобразява конник в естествена големина, куче, лъв и надписи на гръцки език. С лявата си ръка конникът държи поводите на коня си, а с дясната ръка е хвърлил късо копие върху падналия пред краката на животното лъв. Според една от теориите конникът изобразен върху скалата е самият хан Тервел, представен като победител. Надписите съобщават за събития случили се през VIII - IX век по времето на управлението на хановете Тервел, Омуртаг и Кормисош. Барелефът е обявен от ЮНЕСКО за паметник на световното културно наследство.</information>
        <address>с. Мадара</address>
        <openHours>1 ноември - 31 март: 8:30 - 17:00 ч. / 1 април - 31 октомври: 8:30 – 20:00 ч.</openHours>
        <position>43.277442,27.118831</position>
    </place>
    <place>
        <number>96</number>
        <name>Археологически резерват</name>
        <information>Плиска е първата столица на българската държава, основана от хан Аспарух и до 893 година освен столица, е била и един от най-големите и богати градове. Днес изглежда странно, че е построена на равно място, но това е обяснимо за народ, който идва от просторните степи. Три отбранителни пояса били изградени, за да предпазят града от нападение -ров със земен насип, крепостна стена и тухлено укрепление при самата цитадела. Ограденият от стени комплекс заемал площ от 23 квадратни километра, но се предполага, че градът е бил много по-голям - колкото територията на съвременна Варна. Откриването на първата^ българска столица, в която княз Борис е покръстил българите през 864 година, е истинска епопея, която напомня издирването на легендарната Троя от Шлиман. През 17 век на това място имало татарско селище, което носело името Абоба. През 1884 година тогавашният министър на просвещението на България, Константин Иречек, изказал предположението, че руините край селцето са най-вероятно останките на града, за който споменавали византийските хронисти. Да разреши загадката се заел друг чех, Карел Шкорпил, който публикувал своето становище, че именно там е била столицата на Аспарух, Крум, Омуртаг и Маламир. Това определило и интереса на директора на Археологическия институт в Цариград към Абоба. В разкопките от българска страна взели участие Васил Златарски и Карел Шкорпил. Много скоро последният открил двата най-значими паметника на това място - Тронната зала и Голямата базилика. Така, по безспорен начин било доказано, че именно там е била първата българска столица Плиска. Днес разкритите останки са консервирани и са обособени като музей на открито, който може да се посети по всяко време, макар че е най-добре да се посети и експозицията, за да се видят предметите, свързани с бита, духовната и материална култура на някогашните жители на столицата. В двореца на хан Крум, който заема 500 квадратни метра, изследователите откриват водохранилище, просторни бани и тайни изходи, през които при евентуална обсада неговите обитатели са могли безпрепятствено да го напуснат. По време на управлението на Омуртаг /814-831 г./ е извършено разширяване на града, довършват се крепостните стени и се построява Тронната зала. Във външния град историците откриват останки от жилища, храмове, стопански сгради и работилници, а край Източната порта е величественият дворцов църковен комплекс, който включвал катедрала, архиепископски дворец и манастир, наречен Голямата базилика, защитена с висока над 4 метра каменна ограда. Нейният строеж, по всяка вероятност, е започнал веднага след приемането на християнството и в продължение на 250 години е бил средище на духовния живот на столицата и на тогавашна България. Сградата, издигната върху неизвестен езически храм, предизвиква разгорещени дебати сред учените. Според едни, откритата под основите на базиликата сграда е гробницата на човек, загинал като мъченик за вярата /вероятно братът на хан Маламир, Свети Боян, екзекутиран за предателство към традициите/. Но според друга, по-правдоподобна хипотеза, зданието било построено, за да послужи като мавзолей на българските ханове. След покръстването се опитали да. го превърнат в катедрала, но конструкцията не издържала и се наложило цялостното му събаряне. По-важно е друго: че тук, освен богослужебните книги, са се изучавали право, архитектура и строителство и че вероятно именно в него са работили приетите през 886 година от цар Борис Първи ученици на Кирил и Методий, поставили началото на нова книжовна школа на славянски език.</information>
        <address>гр. Плиска</address>
        <openHours>април – октомври: 08.30 – 19.00 ч. (без почивен ден) / ноември – март: 8.30 – 17.00 ч. (без почивен ден)</openHours>
        <position>43.361947,27.125121</position>
    </place>
    <place>
        <number>95</number>
        <name>Томбул джамия</name>
        <information>Джамията „Шериф Халил паша" в Шумен е най-голямата в България и на второ място по големина на Балканския полуостров след "Султан Селим" в Одрин. Тя е известна още с името Томбул джамия заради тумбестата форма на купола. Днес е паметник на културата, молитвен дом, но и много посещаван туристически обект. За тази джамия, която някога е била в самия център на града, съществуват много легенди. Най-известната от тях разказва за Шериф Халил, родом от село Мадара, който бил много непослушен син и баща му, който често го упреквал с думите: "От теб човек няма да стане", го проводил в Цариград. Младият човек постъпил на служба в армията, където проявил голяма храброст. Освен това имал склонност към естествените науки и литературата и станал член на така нареченото „Учено общество" към двора на султан Ахмед Трети. Оказал се и добър дипломат и след като заемал редица високи длъжности, през 1736 година бил удостоен с титлата "паша". Тогава се върнал в Шумен, където грубо, надменно и с неуважение рекъл на баща си: "Както виждаш, станах не само човек, но и паша, станах голям човек." Легендата твърди, че огорченият баща поклатил глава и отговорил на сина си: "Паша може да си станал, но човек - не." После излязъл и не след дълго починал. Разкаял се Шериф Халил паша за своята грубост и за да успокои съвестта си, решил в негова чест да издигне джамия. Подхванали строежа през 1740 година и го завършили четири години по-късно. Комплексът има няколко двора. В най-големия е шадраванът за ритуално измиване преди молитва. Вярващите са убедени, че водата му е свещена. Този двор е известен с името "аркаден" поради формата на сводовете пред дванайсетте стаи, които го обграждат. В тях били настанявани учениците от духовното училище, „медресето". Над тях, на втория етаж е библиотеката на джамията, която съдържа над 5 000 тома религиозна литература на арабски и персийски език. Тук са се пазили и томовете със съчиненията и картите на Абу Абдуллах Мохамед ал Идриси - прочут пътешественик и географ от XII век. Поради изключителната им ценност те били пренесени за съхранение в народната библиотека „Свети Свети Кирил и Методий" в столицата. Над всичко доминира високото 40 метра минаре. За да призове вярващите на молитва, мюезинът трябва да изкачва 99 стъпала. Томбул джамия е красива както отвън, така и отвътре. Молитвената зала, в която се влиза през коридор с високи аркади в мавритански стил, поразява с богатото съчетание на цветове и форми. Над входната врата е поставен мраморен надпис, състоящ се от осем стиха, който възхвалява строителя на храма. Самата зала е с много интересна форма: в основата е квадрат, който в средната част преминава в осмоъгълник, а най-горната част - в кръг, и завършва със сфера /купол/, висок 25 метра, който символизира небето. Казват, че отличната акустика на молитвената зала се дължи на изкусно вградените в стените глинени гърнета - похват, който използвали мнозина строители по това време и при строежа на християнските храмове. Тя е и богато украсена, но тъй като коранът забранява изобразяването на хора, мотивите са геометрични фигури, надписи на арабски език и растителни елементи - обаче на растения, от които не може да се добие алкохол. Пищна е украсата и на така наречения михраб - мястото на имама, както и подиума, от който в петък той произнася своите проповеди. Извършената преди време реставрация извади на показ истинската хубост на Томбул джамия. Има предположения, че за нейната украса са допринесли и християни.</information>
        <address>гр. Шумен, ул. „Георги С. Раковски“ 21</address>
        <openHours>09:00 – 18:00 ч. целогодишно (без почивни дни)</openHours>
        <position>43.269455,26.909970</position>
    </place>
    <place>
        <number>94а</number>
        <name>„1300 г. България“</name>
        <information>Често казват, и то с основание, че именно от този край започва България. Това е и причината над Шумен да бъде изграден забележителният паметник "Създатели на българската държава”, открит на 28.11.1981 година в чест на 1300-годишнината от създаването на нашата Родина. Той е с внушително въздействие. Пресъздава най-важните моменти от историята на Първото българско царство, като представя хановете Аспарух - основателя, Тервел - първия български дипломат, получил титлата „кесар” от византийския император, Крум - законодателя, Омуртаг - строителя, княз Борис - покръстителя, цар Симеон Велики и книжовниците Климент, Наум и Ангеларий. Въздействието от тези забележителни фигури се подсилва от цветните пана на мозайките и фрагментите от надписи, които всеки българин знае, като този, който започва с думите: "Човек и добре да живее, умира и друг се ражда...” А над всичко това, на 50 метра височина, се извисява фигурата на лъва - символ на българската мощ и жизненост. Мястото на този архитектурен комплекс е избрано прецизно в най-високата част на Дунавската равнина - Шуменското плато. А в неговото подножие, само на 15 километра от града и на 2 километра от сегашното село Мадара, в скалите се намира едно от най-загадъчните и сакрални места в България. Това е Националният историко-археологически резерват, в който основен акцент е Мадарският конник, обявен от ЮНЕСКО за културен паметник със световно значение.</information>
        <address>гр. Шумен</address>
        <openHours>1 май - 15 октомври 08.00 - 20.00 ч. / 6 октомври - 30 април 08.30 - 17.00 ч.</openHours>
        <position>43.261875,26.922978</position>
    </place>
    <place>
        <number>94</number>
        <name>Рег. исторически музей</name>
        <information>Когато се озовете в Шумен, не бива да пропускате историческия музей на града, един от най-старите в България. Защото той съхранява над 150 000 уникални движими паметници, от които 15000 са изложени в неговата експозиция, подредена тематично в осем зали: Праистория, Античност, Средновековие, Българските земи XV-XIX век, с акцент върху българското Възраждане. Изключително любопитни неща има в залата, където са представени икони и църковна утвар, както и в така наречената "Съкровищница", която напълно заслужено носи това име поради богатите колекции от нумизматични материали и металопластика, които предлага на вниманието на десетките хиляди посетители. В този важен научен и културно-просветен институт, който обединява в своята структура музеите от Шуменска и Търговищка област, често се експонират и временни изложби. В годините на османското владичество Шумен се утвърждава като голям стопански център. Но той е уникален и с постиженията си в областта на културата по онова време, своеобразен феномен, защото в него се създават първото класно девическо училище в България през 1856 година, първият български оркестър от класически инструменти, едно от трите в страната читалища и първото читалищно театрално представление - отново през 1856 година, една от първите музейни сбирки, както и първото гражданско честване на светите братя Кирил и Методий, съпроводено с театрално представление през 1813 година. Представата ни за Шумен би била непълна, ако не се посетят и четирите мемориални къщи-музеи: тази, в която е живял по време на изгнанието си водачът на Унгарската революция от 1848-1849 година Лайош Кошут, скромната къща, в която е израсъл революционерът Панайот Волов, къщата на един от най-бележитите български възрожденци, енциклопедиста Добри Войников и тази на именития композитор Панчо Владигеров.</information>
        <address>гр. Шумен, бул. "Славянски" 17</address>
        <openHours>Зимно работно време (ноември – март) 9.00 – 17.00 ч. Почивни дни – събота и неделя / Лятно работно време (април – октомври) 10.00 – 18.00 ч. Без почивен ден</openHours>
        <position>43.269972,26.927321</position>
    </place>
    <place>
        <number>94</number>
        <name>ИАР „Шуменска крепост“</name>
        <information>Основаният преди 3 200 години град Шумен наистина е люлка на богата духовна и материална култура. Доказва го историко-археологическият резерват "Шуменска крепост", който се намира в парка "Шуменско плато" на 3 км от центъра на града. В специална експозиция в музея, разположен в непосредствена близост до крепостта, е представена историята на Шумен. Шуменската крепост е много добре запазена и е най-значимият исторически и археологически обект на града. Според изследователите тя е построена на четири платформи в ранната и късна античност, а по-късно в Средновековието е била разширена. До XV век градът е бил именно тук, но след кръстоносния поход на Владислав Варненчик и Янош Хунияди през 1444 година, крепостта била разрушена и Шумен се установил на сегашното си място. Първите следи от живот в крепостта датират от XII век пр. Хр. Многобройните археологически паметници свидетелстват, че това място е обитавано от траки, римляни, византийци и, разбира се, българи. През ранното и късно Средновековие тя е не само важна твърдина, но и голям стопански и културен център с развити занаяти и търговия. Това се обуславя от средищното й местоположение между Плиска, Велики Преслав и Мадара. Богатите находки, съхранени в експозицията и живописното й разположение привличат всяка година хиляди посетители.</information>
        <address>гр. Шумен</address>
        <openHours>N/A</openHours>
        <position>43.262593,26.894526</position>
    </place>
    <place>
        <number>93</number>
        <name>Национален парк-музей „Шипка“ - паметник на свободата</name>
        <information>Национален парк-музей "Шипка-Бузлуджа" Национален парк-музей Шипка - Бузлуджа е музей на открито, разположен на самия театър на военните действия.Той обхваща района на историческите места, където са се разигравали едни от най-епичните моменти в българската история свързани с отбраната на Шипченския проход по време на Руско-турската война от 1877/78 г. Музеят е създаден през 1956 г. и представлява комплекс от паметници, възстановки на позиции, батареи и землянки. На връх Шипка се издига Паметникът на свободата. По седемте етажа на Паметника е подредена музейна експозиция, включваща богата колекция от ордени и медали, снимков и документален материал, лични вещи на участници в боевете, оръжие. Посетителите могат да се изкачат до откритата площадка на самия покрив на Паметника, откъдето се разкрива панорамна гледка към Розовата долина, съседните върхове и Предбалкана. Посещение на възстановения команден пункт на ген. Столетов и зимна войнишка землянка Организиране на пешеходни екскурзии с екскурзовод до Орлово гнездо, бойните позиции и паметниците в околността. Посещение на възстановения команден пункт на ген. Столетов и зимна войнишка землянка на връх Шипка. В състава на НПМ Шипка  Бузлуджа са и паметниците на Хайдушка поляна,под връх Бузлуджа. Те са посветени на Хаджи Димитър и неговите четници, загинали в неравна битка на това място през 1868 година. Ежегодно Община Казанлък на 20 юли, Илинден, организира чествания за почитане паметта на героите. </information>
        <address>връх Шипка</address>
        <openHours>април – октомври: 9 ч. – 19 ч.(без почивен ден.) / ноември – март: (9 ч. – 17 ч., без почивен ден.)</openHours>
        <position>42.748029,25.321620</position>
    </place>
    <place>
        <number>92</number>
        <name>Храм „Рождество Христово“</name>
        <information>Когато пътувате от Казанлък за Габрово, вие ще съзрете позлатените куполи на този храм, които и в облачно време сякаш излъчват светлина. Интересна и трогателна е историята на неговото построяване. Както е известно, хиляди руски войници губят живота си в жестоките сражения или от глад, болести и студ през суровата зима на 1877-1878 година. Идеята да се построи храм-паметник на загиналите за царя, християнската вяра и за освобождението на братския български народ се ражда в Русия. Инициатори са Олга Николаевна Скобелева, майка на прочутия военачалник, бившия руски посланик в Цариград - граф Игнатиев, неговата съпруга и още неколцина съмишленици. Призивът им бил подкрепен през 1879 година и от Царя Освободител, император Александър Втори, който дарил икона, ризница и 1000 рубли. Той издал разрешение за учредяване на „Комитет за построяването на православен храм в подножието на Балкана за вечно поменуване на воините, загинали през 1877-1878 година". Решено било той да бъде построен там, където започва Шипченският проход, но тъй като теренът се намирал в пределите на така наречената Източна Румелия, се наложило да се издейства специален указ от султана. Единодушно било одобрено и името на храма - „Рождество Христово", защото последната голяма битка се състояла именно в дните около този празник. Събрани били повече от 300 000 рубли и многобройно количество дарения. Строителството му продължило 6 години, бил завършен през 1902, а официалното освещаване, извършено от 15 до 19 септември, се превърнало в пищно всенародно тържество и съвпаднало с 25-годишнината на Шипченската епопея. От българска страна присъствал княз Фердинанд, а руската делегация оглавявал личният представител на император Николай Втори, великият княз Николай Николаевич-младши. Храмът е построен в стила на руските църкви от 17-ти век. Петте позлатени купола - четири странични с височина 33 метра и централният, който се извисява на 42 метра, имат традиционната форма на луковица. Общото тегло на 17-те камбани, украсени с орнаменти, надхвърля 20 тона, като най-голямата тежи 11 643 килограма. На празници сладкогласният им ек се носи от долината на Казанлък чак до билото на планината. Куполите завършват с десет метални, обковани с мед, кръста. Също толкова пищна е и вътрешността на храм-паметника. Поразително впечатление прави позлатеният иконостас от липа. Десетките икони, които го украсяват, рисувани върху изсушено кипарисово дърво, са дар от монасите на руския манастир „Свети Пантелеймон" в Атон. Стенописите започнали да рисуват през 1902 година руският художник проф. Мясоедов, автор на централната композиция „Христос Пантократор" и проф. Антон Митов. Работата по тях била продължена от колектив, ръководен от иконописеца Николай Ростовцев, и завършена чак през 1957-1959 година. Когато посещавате този храм непременно трябва да зърнете и криптата, която се намира под основното ниво. В нея също има забележително красив иконостас, а в двете странични галерии 17 каменни саркофага пазят костите на загиналите при сраженията на Шипка. В храма и страничните галерии, на каменни плочи са изписани имената на воинските части и падналите герои - общо 18 491 души. Не са забравени и българските опълченци - четири плочи припомнят за саможертвата на451 български воини. Храм-паметникът, част от историко-архитектурния резерват "Шипка", до 1934 година е притежание на руската държава, която на 23 юли същата година го дарява на България. От декември 2004 година той вече е собственост на Българската православна църква.</information>
        <address>гр. Шипка, ул. Орлово Гнездо 3</address>
        <openHours>Май – октомври: 08.30 – 19.30 ч. / Ноември – април: 08.30 – 17.00 ч.</openHours>
        <position>42.716182,25.329051</position>
    </place>
    <place>
        <number>91</number>
        <name>Тракийска гробница</name>
        <information>Големите открития често са плод на случайност. Това е напълно вярно за прочутата тракийска гробница в Казанлък, включена в списъка на световното културно наследство на ЮНЕСКО. На 19 април 1944 година войници, които копаели гнездо за зенитно оръдие в североизточната част на града, попаднали на каменна стена. Разбили я, озовали се в коридор, а после в кръгло сводесто помещение и като разбрали, че са попаднали на нещо необичайно, повикали археолози. Учените намерили в могилния насип керамични и обредни съдове, части от златни украшения, изящна сребърна каничка и огнища със следи от жертвоприношения. Малкото на брой находки подсказват, че гробницата очевидно е била ограбена още в древността, което ни най-малко не намалява нейната изключителна стойност. Тя дължи своята известност най-вече на отлично запазените уникални стенописи в куполното помещение и в коридора. Изобразени са военни сцени и конници с характерното им облекло и въоръжение, но главната композиция представя така нареченото „погребално угощение". Сплетените ръце на владетеля и съпругата му въплъщават идеята за неразделност, а златният венец на неговата глава подсказва, че той е цар, не просто знатен благородник. Паметникът е създаден, когато тракийската държава с център Севтополис-столицата на Севт, е процъфтявала. Никога не ще научим кой точно е изобразеният владетел, но според професор Божидар Димитров може да се установи поне кога и кой е създал тези шедьоври. „Завоеванията на Александър Велики до 323 година пр. Хр. - пише той в книгата си „24-те чудеса на България" - създават така наречената елинистична общност от териториите на Елада, Тракия, Анадола, Близкия изток. Гръцкото изкуство и технологии се разпространяват в цялата тази елинистична общност, улеснени от свободното движение на хора, идеи, а и стоки в огромните елинистически царства на диадохите /наследници на Александър Велики/ и периферните им територии. Талантлив гръцки художник или тракиец, усвоил "занаята" в гръцко ателие, е изрисувал тези стенописи между 320-280 година пр. Хр. По-късно от последната дата е невъзможно да се появи такъв художник, тъй като Тракия е завладяна от келтите за шест десетилетия. Така и трябва да ценим стенописите на Казанлъшката гробница - като великолепен паметник на елинистическата живопис, от който почти нищо не е останало дори в днешна Гърция."</information>
        <address>гр. Казанлък</address>
        <openHours>Май – ноември: 9.00 - 17.30 ч. (без почивен ден.) / От ноември до април гробницата се отваря само по заявка за големи групи.</openHours>
        <position>42.625873,25.399154</position>
    </place>
    <place>
        <number>91</number>
        <name>музей „Чудомир“</name>
        <information>В Казанлък има още много забележителности, но една от тях не бива да се пропуска в никакъв случай - литературно-художественият музей „Чудомир". Той е в къщата на един от най-популярните български писатели Димитър Христов Чорбаджийски, чиито герои, описани с добродушна насмешка, спокойно могат да съперничат на „Чичовци" и на прословутия Бай Ганьо. Изявява се и като краевед, музеен и читалищен деец. Умира на 26 декември 1967 година. В музея се уреждат изложби, срещи, рецитали и прожекции. Там могат да се видят и картини на съпругата на Чудомир, Мара Чорбаджийска.</information>
        <address>гр. Казанлък, ул. Трапезица 6</address>
        <openHours>Летен сезон: 09.00 – 17.30 ч.(без почивни дни) / Зимен сезон: понеделник - петък: 09.00 – 17.30 ч., събота и неделя: по заявка</openHours>
        <position>42.619988,25.398006</position>
    </place>
    <place>
        <number>90</number>
        <name>Регионален исторически музей</name>
        <information>Стара Загора е един от най-древните градове не само в България, но и в Югоизточна Европа. Девет имена е имало селището по време на своето дълго съществуване, две от които на владетели. Улпия Августа Траяна го нарекъл римският император Траян, а през 784 година византийската владетелка Ирина, която възобновила крепостните му стени, за да отблъсква нападенията на българите, също му дала своето име -Иринополис. Траките пък наричали основаното от тях поселение на това място Берое, което вероятно означавало „желязо", а тукашният меден рудник е най-старият в Европа. През вековете градът е процъфтявал, но е преживял и трагични периоди. Най-страшно е било по време на Освободителната война, когато издевателствата на турците почти го обезлюдили и мнозина съвременници били убедени, че на това място повече никога няма да съществува град. Но той като феникс се възродил от пепелта. Значителна част от неговото минало може да се проследи чрез експонатите, които днес съхранява историческият музей на Стара Загора. Един от най-старите в България и сред големите в Европа, той притежава над 120 000 паметника на културата. Изключителни по своята стойност са всички сбирки. Тук са изложени бронзови предмети, въоръжение, накити, тракийски колесници, каменни пластики и мозайки, керамични съдове, църковна утвар, железни оръдия на труда, колекции от пушки, гюлета, револвери и саби, препис на Паисиевата „История славянобългарска" /1837 г./, Кириакодромионът на Софроний Врачански - първата печатна книга на новобългарски език, колекции от тъкани, мъжки и женски носии, от кована мед, документи и фотоси, нумизматичен фонд, който наброява 22 000 експоната. И още много други безценни свидетелства от миналото.</information>
        <address>гр. Стара Загора, ул. „Граф Игнатиев“ 11</address>
        <openHours>10:00 - 18:00 часа (Почивен ден–понеделник)</openHours>
        <position>42.426580,25.627774</position>
    </place>
    <place>
        <number>90</number>
        <name>Музей "Неолитни жилища"</name>
        <information>Изключителен интерес представляват двете неолитни жилища от новокаменната епоха, построени на източния склон на хълм, в близост до воден източник. За тяхното запазване е допринесло зловещо събитие: селището, към което те принадлежали около 5 500 г. пр. Хр., било опожарено внезапно, покривите и стените от дървени колове, преплетени с пръти и измазани с глина, се срутили, но така оцеляла цялата покъщнина. Във всяко от жилищата били намерени между 80 и 120 керамични съда, както и овъглени зърнени култури: леща и фий, ечемик и пшеница, които дават представа за нивото на земеделието през онази епоха. Неолитните жилища, поделение на градския исторически музей, са в специално построена сграда, където е представен и пълен инвентар: ръчни мелници, пещи за изпичане на хляб. Но тук има още много образци на праисторическото изкуство, открити при археологическите проучвания на региона - култова пластика, както и красиви накити от мидени черупки, кост и мрамор...</information>
        <address>гр. Стара Загора, ул. Ген. Столетов</address>
        <openHours>Всеки ден без неделя и понеделник с работно време: от 9:00 ч. до 12:00 ч. и 12:30 ч. до 17:30 ч.</openHours>
        <position>42.424556,25.610656</position>
    </place>
    <place>
        <number>90</number>
        <name>„Бранителите на Стара Загора 1877 г.“</name>
        <information>Внушителен е и мемориалният комплекс „Бранителите на Стара Загора", издигнат, за да напомня за битката от 31 юли 1877 година, когато българското опълчение, под развятото Самарско знаме, получава своето бойно кръщение. Всъщност високият 50-метров монумент наподобява именно развято знаме. В основите му е костницата на загиналите, гори вечен огън, а скулптурната композиция от шестима опълченци и руски офицер символизира 6-те български дружини, които за първи път влизат в бой под командването на руските офицери. Самарското знаме е един от най-славните трикольори на Българската армия. Създадено от монахини от град Самара, то е дарено на опълченците по време на Руско-турската война. Много знаменосци загиват, но не позволяват то да попадне във вражески ръце. След войната се пази в Радомир, откъдето е последният му знаменосец Никола Корчев.</information>
        <address>гр. Стара Загора, парк Българско Опълчение</address>
        <openHours>Свободен достъп.</openHours>
        <position>42.433387,25.653162</position>
    </place>
    <place>
        <number>89</number>
        <name>Ягодинска пещера</name>
        <information>Проучванията на пещерата започват през 1963 от спелеоклуб Чепеларе с ръководител Димитър Райчев, като първоначално са проучени 8500 метра, а през 1982-1986 се извършва повторно картографиране на пещерата и се откриват нови галерии и участъци като дължината й достига 10500 метра, а възрастта й е 275000 години. На 4 метра след естествения вход на пещерата (първо ниво) е открито Енеолитно жилище - местен керамичен център, единствено в Европа запазено в естествения си вид. Открити са находки на керамични съдове, оръдия на труда, овъглено жито, керамична пещ, хромели (ръчни мелници). Останките датират от каменно-медната епоха (IV-то хилядолетие пр. Хр.). Тази част от пещерата може да се разгледа за време от 20 минути, с беседа и отделна такса. Описание на пещерата: Със своите 10500 метра Ягодинска пещера е третата по дължина в България и най-дългата в Родопите. Образувана в протерозойски мрамори, тя е на три основни нива и две междинни. Третият етаж е благоустроен през 1971-1982, като туристическото трасе е 1100 метра. Великолепни и красиви образувания могат да се видят по целия туристически маршрут - сталактити, сталагмити, сталактони, хелектити, синтрови езера, леопардова кожа, дендрити, драперии и едни от най-уникалните образувания - пещерните перли. Общо 22 вида образувания от световно известни 28 вида. В пещерата има ритуална зала, в която се сключват граждански бракосъчетания. Температурата на благоустроения участък е 6ºС - постоянна, целогодишна, влажност - 85-91%. Надморска височина на входа - 930 метра, изход - 937 метра, денивелация +7 метра (равна и хоризонтална). Фауна и флора: От животинския свят се срещат различни видове прилепи, пещерни скакалци, паячета, троглобионти с представител комподей и други, а от флората - лишеи, мъхове, плесени и гъби.</information>
        <address>Смолянска област</address>
        <openHours>N/A</openHours>
        <position>41.628676,24.329508</position>
    </place>
    <place>
        <number>89</number>
        <name>Буйновско ждрело</name>
        <information>Ждрелото е разположено от двете страни на Буйновска река, приток на р. Въча. Скоро след разклона при с. Тешел скалите се стесняват над Буйновска река, формирайки величествено ждрело. Обявено е за природна забележителност през 1971 г. Буйновското ждрело е дълго девет и половина километра и се простира от Тешел до над Ягодинската пещера. То е рожба на Буйновската река, сътворила красиви образувания - 4 арки, сред които са известните "Вълчият скок" и „Дяволският мост", както и 34 пещери, множество ниши и скални венци. На дъното му хората с мъка са прокарали път, който се вие ту отдясно, ту отляво на реката, сякаш да даде възможност на всеки, озовал се в това скално царство, да се възхити на изумителната му прелест.</information>
        <address>с.Ягодина</address>
        <openHours>N/A</openHours>
        <position>41.631006,24.334813</position>
    </place>
    <place>
        <number>88</number>
        <name>Триградско ждрело</name>
        <information>Всеки, който е идвал в района на Триградското ждрело, си е тръгвал убеден, че това е едно от природните чудеса не само на България, но и на света. Най-подходящ изходен пункт за посещение на карстовите обекти около него е хижа „Триградски скали". Величественото и впечатляващо с красотата си ждрело е разположено по поречието на река Триградска, на 2 км под село Триград, по пътя към Девин. Същинската част на ждрелото се разпростира на 2-3 км по протежение на реката, като от двете страни се издигат мраморни скали, образуващи тесния пролом, наричан още Тунела. Височината на скалите на места достига до 250 м. Най-ниската част е местността Буков мост (946.5 м н.в.), а най-високата е при връх Кулата (1543 м н.в.). Природната забележителност Триградското ждрело е обявена за защитена територия през 1963 г. На източната страна на скалния венец на ждрелото се намират пещерите Харамийска, Проходна и др. С най-големи заслуги за откриването и популяризирането не само на огромната подземна пропаст, наречена „Дяволското гърло", но и на по-голямата част от пещерите в региона е покойният вече учител Димитър Райчев, възпитал не едно поколение спелеолози. Над 150 са пещерите в района Триградско ждрело, някои от които са послужили и като праисторически жилища на хората. Пещерите са спомогнали за запазване на фауната, включително и прилепите - 20 вида от общо 30 за Европа се срещат в България. Коритото на Триградската река се е вдълбало дълбоко в планинските недра, съставени главно от мрамор и метаморфни скали. Това е дало възможност да се образуват разнообразни карстови форми, а в по-дълбоките пластове да се оформят огромни пещери. В района има много неизвестни и непроучени пещери. Тук могат да се видят кари, въртопи, понори, валози и скални мостове. По тези места има редки видове растения и животни. Например родопски силивряк (хаберлея родопензис), родопски ръж и други, а от животинския свят тук се срещат единствените в България отровни паяци, живеещи дълбоко в пещерите. В края на ждрелото, в посока село Триград, от долната страна на пътя е изкуствено прокопан вход за пещерата Дяволското гърло. По сто и петдесет метров тунел се стига до впечатляващата с размерите си зала на пещерата. В началото само лекият хлад подсказва, че човек навлиза под земята и над него лежи 200-метров мраморен пласт. После се долавя глухо бучене, което се превръща в тътен, и скоро се озоваваме в Голямата зала. Отначало е трудно да се възприемат очертанията и размерите й. Полека-лека изплуват подробностите - синкавотъмните блясъци на укротената река и ефирна мъгла, която създава илюзия за движение и живот, сякаш Дяволът „диша". От залата, по виеща се стръмна циментова стълба, се стига до естествения вход на пещерата. От траките е останала легендата, че тук са хвърляли вождове, за да останат безсмъртни. Водите на Триградска река образуват в нея 18 водопада, най-високият от които се спуска в бучащата зала на пещерата от 42 м височина. Той е най-висок на Балканския полуостров. Огромната Бучаща зала (с три водопада), в която се излива кипящата река, е висока над 35 м и широка над 100 м. Името на пещерата идва от формата на входа, наподобяваща дяволска глава. На почти 400 м от входа на Дяволското гърло, водите на подземно течащата река се губят в сифон-галерия. Дължината на сифона е повече от 150 м, а след него по 60-метрова галерия подземната река напуска пещерата и излиза отново на повърхността. В тази пещера зимува най-голямата в България и на Балканите колония от пещерен дългокрил прилеп.</information>
        <address>Триград</address>
        <openHours>N/A</openHours>
        <position>41.615109, 24.386511</position>
    </place>
    <place>
        <number>87а</number>
        <name>"Родопски кристал"</name>
        <information>Създадената през 1984 г. кристална зала „Родопски кристал” е една от най- големите забележителности на Мадан. В нея могат да се видят близо 600 експоната от минерални и кристални образци, добити от рудниците в региона. Експонатите впечатляват с уникалните си форми и отблясъци. Едно изключително богатство, накарало американски сенатор, минал по тия земи да каже: Що ви е рудодобив. Ако имам това, ще продавам само кристалите. Най-големият кристал е с размери 60 на 60 см. Кристалната зала е член е на Международната асоциация на минераложките музеи.</information>
        <address>гр. Манан, ул. Явор 1</address>
        <openHours>N/A</openHours>
        <position>41.498385,24.939984</position>
    </place>
    <place>
        <number>87а</number>
        <name>Пещера "Шаренка"</name>
        <information>Пещера „Шаренка” е своеобразен музей на рударството в Родопите и изобщо по тези земи още от VIII в. преди Христа. Намира се на 2,5 км. югозадападно от Мадан на левия бряг на дълбок пролом. Тя носи името на най-голямия квартал в град Мадан - кв. Шаренка. Дотам може да се стигне по асфалтов път около 3 км или 300 м. пеша по планинска пътека. Мястото е живописно и атрактивно. Пещерата е превърната в туристическа атракция, експонирана с музейна сбирка и художествено осветление. За уникалните пещерни експозиции са използвани специално изработени манекени (10 восъчни фигури в естествен човешки ръст) и оръдия на труда. Срещу входа на пещерата има водопад, а в близост до нея- дървена беседка с чешма.</information>
        <address>с. Шаренска</address>
        <openHours>N/A</openHours>
        <position>41.489758,24.917847</position>
    </place>
    <place>
        <number>87</number>
        <name>с. Широка Лъка (Арх. резерват)</name>
        <information>Смята се, че името на Широка лъка идва от старобългарската дума "лъка": „извивка", „кривина", „лъкатушене". В първите дни на месец март в селото се провежда един от най-големите кукерски празници в България, наричан от местните жители „Песпонеделник". Причина, хората да се заселят някога тук, било насилственото помохамеданчване на родопското българско население през 17 век. Първоначално тези земи били владени от юруците - черкезки номадски племена, които по-късно се преселили към Беломорието. Красивите къщи пренасят всеки посетител в епохата на Възраждането и никак не е чудно, че над 90 обекта в Широка лъка са паметници на културата. По-голяма част от къщите са построени в типичен архитектурен стил, наричан родопски. Покрити с каменни плочи, те напомнят донякъде крепости, което никак не е случайно, защото единствено в тях по време на османското робство хората са се чувствали относително защитени. Това е причината и във всяка от тях да има скривалища в стените или избите. Най-известни са Сгуровската, Учиковската, Богдановата и Калайджийската къща. Но не само те, всяка сграда в това селище има свой собствен облик и обаяние. В една от тях, построена през 1853 година и наречена „конак", защото е била собственост на административен чиновник, е етнографският музей. Тук може да се научи много за бита и обичаите на някогашните обитатели на Широка лъка. Показана е автентичната подредба на стаите -тази на стопаните, невестинската - на булката и младоженеца, овчарската, както и мястото, където са се провеждали седенките. Любопитна е богатата експозиция от домакински съдове и пособия: за биене на мляко, съхранение на сирене и кашкавал, както и оригинална пещ за хляб. На втория етаж е експониран стан, пред който чуждестранните гости се застояват дълго. И още: козяци, черги, халища и разнообразни кукерски маски. Доказателство, че широколъчани са били прочути майстори - дюлгери, са не само къщите, но и построената през 1834 година църква "Успение на Пресвета Богородица", която според преданието била вдигната само за 38 дни. Предполага се, че иконостасът й е рисуван от ученици на братята Димитър и Захари Зограф от Самоков, но не е изключено те самите да са изографисали църквата. В близост до храма е и старото училище, построено през 1835 година. Главната улица на селището носи името на прочутия Петко войвода /капитан Петко Киряков/, който след Освобождението на България живее тук две години. Паметник и паметна плоча са му вдигнали признателните жители на Широка лъка. В центъра на селището е и паметникът на родения тук екзарх Стефан Първи (чието светско име е Стоян Попгеоргиев Шоков), първия предстоятел на възстановената самостойна Българска православна църква и един от най-активните участници в спасяването на българските евреи през 1943 година. Предпочитано място за снимки са и трите изящни каменни моста над Широколъшката река, останали още от римско време, които придават допълнителен чар на това самобитно селище. Разказът за Широка лъка би бил непълен, ако не се спомене, че славата на това обаятелно село се дължи не само на богатата му история и оригинална архитектура, а и на музиката. Не е пресилено да се каже, че всяко семейство е свързано с нея. Това е причината да го наричат още „храм на музиката" и „музикална столица" на Орфеевата планина. Тук са родени или израсли едни от най-известните певци и гайдари на родопския фолклор. Заслугата за това е на Средното музикално училище за народни песни и инструменти.</information>
        <address>с. Широка Лъка</address>
        <openHours>N/A</openHours>
        <position>41.677766,24.588514</position>
    </place>
    <place>
        <number>86</number>
        <name>Eтногр. ареален комплекс</name>
        <information>Златоград е разположен в Родопа планина – на предела между нейната централна и източна част. Градът се намира в живописна долина. На около 300 км от столицата ни София и на 70 км от международния курортен център Пампорово и ски-център Чепеларе. От самия център на града започва река Върбица, образувана от сливането на Голяма река и Малка река. Непосредствено край него, по билата на южните му ридове, преминава съвременната българо-гръцка граница. Златоград е най-южният български град. Административен център е на едноименна община. Златоградският етнокултурен ареал е обитаван от хилядолетия. Самият град има многовековна история. За древното начало и историческия развой свидетелстват многобройните археологически обекти и културни паметници, обгърнати от романтичната омая на фолклорните предания и традиции. До днес са съхранени над сто паметника на културата. От възрожденския период е запазен и възстановен най-големият компактен архитектурен резерват в Родопите. Традиционните къщи впечатляват не само със своята белота и кръгли комини, но и със своеобразното съчетание на архитектурните си елементи. В традиционната духовна култура на Златоградския ареал е отразена богатата душевност на нейните създатели, като особено се откроява фолкрорът - в цялото му разнообразие. Етнографският ареален комплекс - Златоград е уникален с динамичния показ на музейната експозиция е демонстрацията на традиционни трудови умения; с прилагания новаторски подход при експонирането на занаятчийските работилници; с разположението му всред квартал от архитектурни паметници на културата, обитавани целогодишно. </information>
        <address>гр. Златоград, ул. Стефан Стамболов</address>
        <openHours>Работи всеки ден от 9.00 до 12.00 часа и от 13.00 до 18.00 часа.(до 17 часа зимата)</openHours>
        <position>41.387512,25.086312</position>
    </place>
    <place>
        <number>85</number>
        <name>„Чудните мостове“ (Ел Кюприя)</name>
        <information>Уникалният скален феномен, известен още с името Ел Кюприя е разположен на течението на р. Айдарско дере и се намира в средните Родопи. Образуванието му вероятно е станало при земетресение, причинило срутване на някогашна пещера. С течение на времето под въздействие на атмосферни процеси са се оформили в мраморните скали два редки по своята красота естествени мраморни моста. Първият, по – голям мост е широк 12-15м, дълъг 96м, с отвор дълбок 45м и почти толкова (43м) широк. На около 200 м по-надолу по дерето, е вторият мост, дълъг към 60м. Площта на феномена е 40,3х и е на 1450 м нaдм.в.</information>
        <address>Смолянска област</address>
        <openHours>N/A</openHours>
        <position>41.820344,24.587549</position>
    </place>
    <place>
        <number>1.1</number>
        <name>Музей "Никола Вапцаров"</name>
        <information>
            Родната къща на поета Никола Вапцаров е превърната в музей през 1952г. След 3 реконструкции - 1960, 1979 и 1992 г. - сегашната експозиция е направена на високо професионално ниво и се отличава с нетрадиционния за мемориален музей метод на поднасяне на информацията. По указания на членовете на семейството на поета - майка му Елена, брат му Борис и сестра му Райна - отчасти е възстановена домашнобитовата среда и обстановката по време на неговото детство. Музея има 3 функционални части - видеозала в 2 помещения /с капацитет 40 места/, където е представено и родословното дърво на поета; автентична етнографска експозиция и видеозала - "Поезията на Вапцаров". В музея са изложени и копия от ръкописите на Вапцаров, първите публикации на неговите стихове, събрани по-късно в отделна стихосбирка. Във витрина се пазят костюмът, ризата и часовникът, носени от поета преди разстрела. Музеят разполага с готови беседи чрез видеоматериал на английски, немски, френски и руски език. Къщата-музей е обединена в един комплекс с Дома на изкуствата и поезията.
        </information>
        <address>  гр. Банско ул. „Никола Й. Вапцаров“ 3 </address>
        <openHours>
            Понеделник – неделя: от 8.30 - 13.00 ч. и от 14.00 - 17.30 ч.
        </openHours>
        <position> 41.8373335,23.4886042</position>
    </place>

    <place>
        <number>1.2</number>
        <name>Къща - музей "Неофит Рилски"</name>
        <information>
            Къщата е архитектурно-строителен и исторически паметник на културата с национално значение. Това е родната къща на Неофит Рилски /Бенината/. В нея той живее до 1811 г. Тя е типичен образец на банската архитектура от краяна XVII и началото на XIX в. Патриархът на новобългарското образование и просвета Неофит Рилски /роден1973/ учи иконопис при Тома Вишанов – Молера - основоположник на Банската художествена школа. Рисува в Рилския манастир, където по-късно става и монах. Целият му живот е отдаден на науката и просветата. Автор е на първата българска граматика /1835 г./. Oт 1981 г. къщата функционира като музей. Състои се от две части - автентично запазената къща на бележития възрожденец с етнографска експозиция и документална експозиция, излагаща най-ценното от богатото наследство на Неофит Рилски - главно писма, снимки и книжовен материал. Във фонда се съхраняват над 400 документални и веществени материали.
        </information>
        <address> гр. Банско ул. „Пирин № 17</address>
        <openHours>
            Понеделник – неделя:от 9.00 - 12.00 ч. и от 13.00 - 17.30 ч. Почивен ден - вторник.
        </openHours>
        <position> 41.835398,23.4870193</position>
    </place>

    <place>
        <number>1.3</number>
        <name>Музей "Велянова къща"</name>
        <information>
            Веляновата къща е архитектурно - етнографски музей, чиято декоративна украса е обявена за паметник на културата с национално значение. Това е най-оригиналната банска укрепена къща от епохата на Възраждането, която е запазена и до наши дни. Веляновата къща в Банско е била собственост на богато семейство, но когато заможният й стопанин бил на път, нахлули разбойници и убили жена му. Той не се върнал повече в нея и къщата запустяла. През 1835 къщата е подарена от банскалии на Уста /майстор/ Велян Огнев, поканен да участва в украсата и обзавеждането на храма "Света Троица". Той я изографисва отвътре и отвън, превръщайки я в истинско произведение на изкуството. Къщата е била много модерна за времето си двукатна къща, градена само от камък и дърво, с характерните две взаимосвързани в приземието скривалища и пет стаи на етажа с чардак. Голяма ценност представляват стенописната украса на "Синята стая", изкусната дърворезба на чардака /централната розета/, геометричните и растителни мотиви в югоизточната стая на южната фасада. В едно от приземните помещения е организирана етнографска изложба-базар, подобна на тази в Дома на изкуствата и поезията.
        </information>
        <address> гр. Банско ул. „Велян Огнев“ 7</address>
        <openHours>
            Понеделник – петък: 9.00 - 13.00 ч. : 14.00 - 17.00 ч. Почивни дни:  неделя и понеделник.
        </openHours>
        <position> 41.835531, 23.488142</position>
    </place>

    <place>
        <number>1.4</number>
        <name> Иконна изложба </name>
        <information>
            Постоянната иконна изложба е уредена в най-старата и запазена сграда в Банско - 1749 г. Обявена е за паметник на културата. Къщата е изпълнявала функциите на женски метох към Хилендарския, а по-късно към Рилския манастир. В шест изложбени зали се проследява развитието на Банската иконописна школа от стенописи, в т.ч. от Рилския манастир. Изложбата разполага с готови беседи на английски, немски, френски и руски език и озвучаване с църковни песнопения. Иконната изложба, сполучливо настанена в сградата на възстановения метох, дава великолепна представа за наследството, оставили колоритните даровити творци от Банско през 18 и 19 век, което ги нарежда между най-високите постижения на българския творчески гений. Макар да си сътрудничат с другите културни центрове в страната/ Самоков, Дебър и Трявна /, те запазват докрай самобитните стилови отлики на своето изкуство. Родоначалник на Банската художествена школа е Тома Вишанов, който се завръща със самочувствие след престоя си в няколко европейски страни. И повлиян от влечението и интереса си към мимолетното и трудноуловимото в изображенията на човека, смело експериментира. Най-добро доказателство за това е изключително ценната икона „Благославящият Христос", където Спасителят е нарисуван като испански благородник. Делото му е продължено от неговия син Димитър и внукът му Симеон Молерови.
        </information>
        <openHours>
            Понеделник – петък:
            9.00 - 12.00 ч. и 13.00 - 17.30 ч.
            Почивни дни:  неделя и понеделник.
        </openHours>
        <address> гр. Банско, ул. „Яне Сандански” № 3 </address>
        <position> 41.837883, 23.488169 </position>
    </place>

    <place>
        <number>1.5</number>
        <name>Църква Св.Троица</name>
        <information>
            Храмовият комплекс "Света Троица" е една от най-големите исторически и културни забележителности на град Банско.ÃÂ Църквата, която като архитектурен тип представлява трикорабна псевдо базилика и е една от най-големите в страната, е строена през 1835 г. от местни строители - Григор Доюв, Лазар Глушков по инициативата и с материалната подкрепа на влиятелния търговец Лазар Герман (Голев).ÃÂ Иконостасът и рисунките по колоните и свода в нея са дело на Велян Огнев - представител на Дебърската художествена школа, а иконите са изписани от прочутите майстори на Банската иконописна школа Димитър и Симеон Молерови. Църквата е образец на великолепен синтез между архитектурни обеми и пространства, дърворезба, фрескова живопис и икони. Нейният величествен силует прекрасно хармонира с изградената в непосредствена близост тридесет метрова часовникова кула-камбанария. Църквата е дълга 44 м, широка 22 м и е висока 9,5 м.
        </information>
        <openHours>
            Понеделник - неделя: лятно от 8.00 - 18.00 часа. / зимно от 8.00 - 17.00
        </openHours>
        <address> пл. „Възраждане“ 1 </address>
        <position>41.835724, 23.487221</position>
    </place>

    <place>
        <number>2</number>
        <name>връх Вихрен (2914 м.)</name>
        <information>
            Връх Вихрен е висок 2914 м. На 1950 м. има метеорологична станция. Средните годишни валежи са 1150 мм, а снежната покривка достига до 3 м. Вихрен със своите 2914 метра е първенецът на Пирин. Траките наричали планината Орбелос  /белоснежна/, а славяните отнача¬ло я назовавали Юденица /Самодивската/, а по-късно Перин, защото били убедени, че най-високият й връх е обитаван от самия бог Перун.  Но според тълкуването на академик Владимир Георгиев името идва от тракийската дума „перинтос", което означава „скала", или от хетската „перунаш". До 1942 година Вихрен се е наричал Елтепе /връх на бурите/. Той е част от създадения в 1962 година едноименен национален парк, който в 1975 година получава името „Пирин". С площ от над 40,000 хектара паркът опазва уникалните ендемични, застрашени и редки растения, както и разнообразието от животински видове, които го обитават. През 1983 година е включен в списъка на световното природно и културно наследство на ЮНЕСКО. В подножието на планината се отбийте да видите Байкушевата мура, която носи името на своя откривател, лесовъда Коста Байкушев. Той изследва дървото през 1897 година и изчислява възрастта му на 1,200 години тогава. Размерите му са наистина впечатляващи: височина 24 метра, диаметър 2 метра и 2- сантиметра и обиколка почти осем. Пирин е изключително богат на живот. 1300 вида са висшите растения /което е една трета от всички познати в България/, 320 вида мъхове и няколкостотин вида водорасли. 18 на брой са локалните ендемитни растения, които се срещат само в Пирин. Още по-голямо е богатството от животински видове. Но не така стоят нещата при Вихрен. Защото той е втори по височина в България след Мусала и трети на Балканския полуостров след Митикас в Олимп /Гърция/. Изграден е от мрамори, които не задържат вода и точно затова в района на върха няма реки и езера. Растителността по склоновете му е бедна - трева и лишеи, но в замяна на това по скалния ръб Джамджиеви скали в изобилие се среща еделвайсът. По-богат е животинският свят - птици, дребни гризачи, но най-вече диви кози, които обитават местността Казаните в неговото подножие. Към самия връх водят няколко маршрута, но е най-добре да се тръгне от Банско към хижите „Бъндерица" и „Вихрен", които предлагат много добри условия за пребиваване. От хижа „Вихрен" започва така нареченият „класически маршрут"-основната пътека, известна като Царската. Но е хубаво да имате известна физическа подготовка, защото пътеката е стръмна - за кратко време се достига денивелация от почти километър нагоре. През лятото изкачването от хижата до върха трае около 3-4 часа, в зависимост от физическата кондиция на туристите. Безспорно именно тогава е най-доброто време за достигане челото на Вихрен.Не забравяйте добрата екипировка, защото в тази, пък и не само в тази планина времето даже през най-благоприятния сезон може да се промени бързо и рязко. Добре е и в хижата да са уведомени за вашето начинание, а батерията на мобилния ви телефон да бъде добре заредена. Но усилието си струва, защото ще бъдете богато възнаградени за него. От изключителната красота на Пирин - тази уж малка и компактна, но покоряваща с величието си планина. Ще откриете много очарование в дълбоките долини на Влахинска и Бъндеришка река, в смълчаните клекове, в играта на светлината и сенките. Средният годишен абсолютен минимум на температурите е между (- 25 С) и (-21 С), а максималните температури са между 15 С и 23 С. До Вихрен може да се стигне по много пътища, но най-удобен и популярен е маршрутът от Банско.
        </information>
        <openHours>N/A</openHours>
        <address>Пирин </address>
        <position>41.767220, 23.398888</position>
    </place>

    <place>
        <number>3</number>
        <name>църква "Св. Св. Теодор Тирон и Теодор Стратилат"</name>
        <information>
            Добърско е малко планинско село в Разложката котловина. То е старинно българско селище. Разположено е на предната част на планински хребет в южна Рила, място с надморска височина около 1000 м. Един от добре запазените паметници на културата в Добърско е старата църква "Свети Теодор Тирон и Теодор Стратилат" - 1614 г. Според една жизнена и днес легенда село Добърско било заселено от част от ослепените войници на цар Самуил след битката при село Ключ през 1014 година, дошли да дирят облекчение на своите болки от местно лековито изворче. Но истинската причина, поради която всеки бъпгарин трябва да посети това селце, което е само на 17 километра северно от общинския център - гр. Разлог, е необикновената черква със скромни размери, но с неоценима духовна стойност. Построена и изрисувана през 1614 година, тя е дълга осем и половина метра, широка почти седем и висока едва пет, с двускатен покрив, съобразно тогавашното османско законодателство. Но майсторите дръзко издълбали два кръста на нейната фасада. Както и свастика в един от каменните блокове. Този символ на слънцето и благоденствието е с древен ирански произход и според учените е дошъл тук с първите войнишки семейства - верните до смърт на българската държава прабългари, заселени на границата с Византия. Почти всички надписи по фреските са на български език, въпреки че официален в църковните институции по това време е гръцкият. И нещо особено любопитно: в два стенописа, особено в сцената "Преображение Господне", Исус Христос отлита към небето с нещо, което по форма наподобява съвременна космическа ракета. Спед писанията на швейцареца Ерих фон Деникен мнозина привърженици у нас на хипотезата за посещения на извънземни жители са склонни да ги приемат за чиста истина, като дори различават в тази фреска струите на реактивните двигатели. Но подобни изображения на „ракети" в кавички има и в още няколко български църкви от тази епоха. Необичайно е вътрешното разпределение на църквата: вместо еднокорабна строителите са изградили сложна трикорабна базилика, тип, характерен за Първото българско царство /9-11 век/. Което идва да подскаже, че през 17 век строителите най-вероятно са възстановили църква, построена на същото място през епохата на цар Борис Първи, цар Симеон Велики или цар Самуил, когато този край трайно е бил в пределите на България. Изображенията, 460 на брой, заели всеки квадратен сантиметър, са се запазили учудващо добре благодарение на дима от свещите, макар че през 19 век турците превърнали църквата в хамам /баня/. Много от фреските са свидетелства за патриотичните чувства на техните създатели. Изобразен е даже загиналият за вярата само няколко десетилетия преди това свети Георги Нови Софийски. Прави впечатление още, че войниците в редица сцени са със западно въоръжение - алебарди, шлемове, а корабите са венециански галери - очевидно отглас от прочутата морска битка през 1571 година при Лепанто, където три четвърти от екипажите и бойците на венецианския флот са православни българи, гърци и сърби. Стенопис изобразява ктиторите Хасия, Богдан и Спас, както и строителите Станко, Смилен и Спас. Изобразени са и редица католически светци, между които римският папа Силвестър, а свети Кирил Александрийски е заменен със свети Кирил Философ - създателя на старобългарската азбука. Всичко това превръща храма в Добърско в един от най-ценните бисери в огърлицата на стоте национални туристически обекти. Църквата е обявена за паметник на културата и е вписана в книгата на ЮНЕСКО.
        </information>
        <openHours>
            раб. време: 09:00-17:00, събота и неделя - по заявка на тел. 0886 841135
        </openHours>
        <address>с. Добърско  </address>
        <position>41.970437, 23.477209</position>
    </place>

    <place>
        <number>4.1</number>
        <name>Градски исторически музей (История, етнография)</name>
        <information>
            радският исторически музей в Мелник е разположен в Пашовата къща, строена през 1815 г. и състояща се от каменно приземие и паянтов етаж със салон - общо 8 помещения. В приземния етаж на музея е показан основният поминък на този град и района - винопроизводството от местната мелнишка лоза. Показани са снимки на мелнишки изби, бъчви и др., свързани с обработката и съхраняването на мелнишкото вино.
        </information>
        <openHours>
            раб. време: 9:00-17:00 без почивен ден
        </openHours>
        <address>Мелник</address>
        <position>41.523616,23.394764</position>
    </place>
    <place>
        <number>4.2</number>
        <name> Кордопулова къща (нар. още Цинцарова къща)</name>
        <information>
            Кордопуловата къща е построена през ХІХ век от заможен търговец. Тя е една от най-монументалните възрожденски къщи в страната. В нея е уредена експозиция на мелнишка изба, издълбана във вид на тунел в скалата, с експонирани в нея огромни бъчви за съхраняване на мелнишко вино. Показана е нейната вътрешна архитектура с украси от стенописи, резби и стъклописи.
        </information>
        <openHours>
            Работно време: лятно всеки ден от 09:00-20:00 ч. зимно всеки ден от 09.00 - 17.00
        </openHours>
        <address>Мелник </address>
        <position>41.523265, 23.398275</position>
    </place>

    <place>
        <number>4а</number>
        <name>Светороженски манастир "Рождество богородично"</name>
        <information>
            Роженският манастир е най-голямата обител в пиринския край и един от няколкото средновековни български манастири, запазени сравнително непокътнати и до днес. Манастирът е построен през ХІІІ в. Разположен е на около 5 км. от гр. Мелник в ниските части на Пирин. Той предлага изключителна гледка до върховете на Пирин и Беласица, както и до популярните мелнишки мелове – разположени около града пирамидални хълмове, образувани от ерозия на глинена почва.Сегашната манастирска сграда е от ХІХ в. Сама по себе си църквата е забележителен паметник на културата. Върху стенописите най-старият надпис е от 1597 г. Тя има интересен дърворезбен иконостас, стенописи и стъклопис в източната си част. В манастирската сграда е уредена експозиция.
        </information>
        <openHours>
            Работно време: отворен е през цялата година от 09.00 - 17.00
        </openHours>
        <address>гр. Мелник </address>
        <position>41.530495, 23.426540</position>
    </place>

    <place>
        <number>5</number>
        <name>храм паметник "Света Петка Българска"</name>
        <information>
            Местността Рупите, Петричко отдавна е придобила широка известност като мястото, в което се е зареждала с енергия и е приемала посетители най-популярната българска пророчица Вангелия Гущерова, наричана от народа – “Леля Ванга”. През 1992 г. пророчицата построява черквата "Св. Петка Българска", превърнала се веднага в място за поклонение за хиляди нуждаещи се хора. Иконите на иконостаса са рисувани от известния художник проф. Светлин Русев, като образите на светците са прекалено реалистични и не се одобряват от Св. Синод.Повечето от обикновените хора, обаче, ги харесват, за което свидетелства и нескончаемият поток от посетители. В близост може да се види и къщичката на леля Ванга. Цялата местност е облагородена и представлява едно прекрасно кътче на десния бряг на р. Струма, което има реални предпоставки в бъдеще да прерасне в манастир. Непосредствено до комплекса извира топла минерална вода с температура 78 0С и дебит 35 л/сек. Част от водата е каптирана и по тръбопровод е отведена до гр. Петрич. Останалата част образува гьолове, в които могат да се видят търсещи избавление от различни болести хора.
        </information>
        <openHours>
            Работно време на храма: ноември – март:  08:00 – 17:00 часа. / април – октомври: 08:00 – 19:00 часа.
        </openHours>
        <address> гр. Петрич - местност "Рупите"</address>
        <position>41.459000, 23.264268</position>
    </place>

    <place>
        <number>5а</number>
        <name>Национален парк-музей „Самуилова крепост“</name>
        <information>
            Самуиловата крепост се намира на десния бряг на река Струмешница, в полите на Беласица. На това място през 1014 г. се е разиграла една от най-големите трагедии в историята на българската държава. При битка в околностите на крепостта византийският император Василий ІІ, наречен Българоубиец, разгромил българската войска, предвождана от цар Самуил и я пленил почти изцяло. Цар Самуил и неговото обкръжение едва успели да се спасят. Съобразно християнската доктрина, пленени християни трябва да бъдат освобождавани след края на войната. Византийският император потъпкал това военно правило и ослепил пленената 14-хилядна българска войска, като оставил на всеки сто души по един водач. Самуиловата крепост при село Ключ е място не само на една голяма трагедия, но и свидетелство за жестокост, непозната дотогава в историята, нечувано военно престъпление. Няма и не може да има друго определение за ослепяването на 14,000 обезоръжени и беззащитни пленници. Което е по-скоро повод за срам, нежели за гордост за Василий Втори, който напълно заслужава „титлата" не Българо- ,а Човекоубиец. Трагичните събития от злощастното лято на 1014 година оставят дълбоки следи не само в паметта на населението от този район, но и в легендите и названията на местности като Очевад, Чукалица, Смърдешница и други. Находките от археологическите разкопки доказват, че възвишението, където се е намирала крепостта, е обитавано още през III-I век преди Христа от тракийското племе меди. Селището на хълма отбелязва най-голям разцвет през IX-X век, когато е било гъсто населено и вероятно е било опожарено при някой от многобройните походи на Василий Втори. За да затрудни набезите на византийците, цар Самуил изгражда отбранителна система, дълга 8 километра - от Беласица до Огражден, а на хълма вдига крепост, защитена оттри вала и два рова. На 23 октомври 1982 година с голяма тържественост се открива национален парк-музей. Отдалеч се съзира бронзовият паметник на цар Самуил /дело на художника Борис Гондов/ - изразителна, величествена фигура в цял ръст, но с превити колене. Владетелят - прекършен не от поражението, а от болката, която ще го убие, по своите осакатени сподвижници. От двете му страни на пана са изобразени релефите на войниците - едновременно трагични и величави. До паметника е музейната експозиция, където могат да се видят находките, намерени при археологическите разкопки на крепостта: две мраморни плочи със старобългарски надписи, накити, оръдия на труда, стрели, керамика...
        </information>
        <openHours>
            Oтворен през цялата година: април-септември 09.00-18.00 / октомври-март 09-16.00 събота - неделя 09.00 - 16.00
        </openHours>
        <address>гр. Петрич</address>
        <position>41.394513,23.028953</position>
    </place>

    <place>
        <number>6</number>
        <name>Археологически музей</name>
        <information>
            Старият град е дълъг само 850 и широк 350 м. През различните периоди от своето съществуване е загубил 1/3 от територията си, която е пропаднала в морето. Останки от крепостните му стени и сега могат да се видят под водата на около 80 м от брега. До наши дни се е запазила единствено Западната крепостна стена с портата, която е отбранявала града откъм сушата. За първи път градът е включен в пределите на българската държава през 812 г., когато хан Крум завладява града и в него се заселват славяни и българи. За по-дълго време Несебър - както го наричат славяните е отново в български ръце в годините на царуването на цар Симеон Велики. От епохата на българското Възраждане в Несебър са останали доста къщи -типични представители на Черноморския тип къща, част от многото работили в града вятърни мелници, баня и чешми. От края на миналия век Несебър е малък град с основен поминък риболов и селско стопанство – предимно лозарство и ленопроизводство. От 1959 г., след построяването на Курортния комплекс “Слънчев бряг”, в града и околностите активно се развива международния туризъм. Археологическите проучвания на несебърския полуостров и неговата акватория през последните четири десетилетия разкриха богати колекции от значими паметници на културата, илюстриращи историята на антична Месамбрия и средновековен Несебър. Голяма част от тях са експонати в новия Археологически музей на Несебър. Музеят е открит през 1994 г. Експозиционната площ обхваща фоайе и 4 зали.  Археологическият музей в Несебър е създаден през 1956 год. и първата му експозиция е уредена в църквата „Св. Йоан Кръстител”. В новата си сграда, строена специално за музей по проект на арх. Христо Коев, той се премества през 1994 год. Тук е уредена експозицията „Несебър през вековете”, в която са представени многобройни паметници на културата, илюстриращи историята на античната Месамбрия и средновековния Несебър. Експозиционната площ на музея обхваща фоайе и четири зали: Първа зала- „Месамбрия и траките”; втора зала – „Понтийският полис Месамбрия; трета зала – Месембрия в пределите на Рим, Византия и България” ; иконна зала. Достойно място във фоайето заема Дипломата, удостоверяваща вписването на Стария Несебър в Списъка на паметниците на световното културно наследство. Това става на 9 декември 1983 год. на VII сесия на Комитета за световно наследство, проведена в гр. Флоренция, Италия.
        </information>
        <openHours>
            Работно време: лятно - 9:00-13:00, 14:00-17:00 събота неделя-10-17 с обедна почивка 13-14.ч / зимно - 9:00-12:00, 13:00-17:00 събота и неделя; 10-17ч. с обедна почивка.
        </openHours>
        <address>ул. Чайка</address>
        <position>42.658323,27.730850</position>
    </place>

    <place>
        <number>6а</number>
        <name>Музей на солта</name>
        <information>
            В Поморие, древният Анхиало, морската сол се добива от незапомнени времена. Според българските историци, солниците са съществували още преди основаването на града – около V век пр. Хр. До 30-те години на ХХ век морска сол в България се е добивала само в Поморие. В миналото солта е била рядкост и по някои местта е имала стойността на златото. Затова анхиалските солници са били предмет на спорове и войни. Музеят в Поморие е единственият в България и на Балканите специализиран музей за производството на сол чрез слънчево изпарение на морска вода. Открит е на 7 септември 2002 година. Създаден е с финансовата подкрепа на Европейския съюз чрез програма „Фар”. Намира се в района на стария град. Музеят представя древната анхиалска технология за производтво на морска сол. Той се състои от експозионна зала и 25 дка действащи солници. Разполага с уникална колекция от снимки от началото на миналия век, стари топографски карти, макети и автентични соларски съоръжения и инструменти. Солниците към музея произвеждат сол по същия начин, по който това е ставало в древността. Посетителите могат да видят „на живо” всички технологични операции, да разговарят със соларите, да усетят автентичната атмосфера на миналото.
        </information>
        <openHours>
            1 октомври – 31 май:
            8.00 ч. - 16.00 ч. (от понеделник до петък)
            Почивни дни: – събота и неделя.
            1 юни – 30 септември:
            8.00 ч. - 18.00 ч. (от понеделник до петък)
            10.00 ч. - 18.00 ч. в събота
            Почивен ден – неделя.
        </openHours>
        <address>ул. Солна 21</address>
        <position>42.565677,27.631379</position>
    </place>

    <place>
        <number>6б</number>
        <name>Поморийско езеро</name>
        <information>
            Поморийско езеро е естествена свръхсолена лагуна, разположена на българското Черноморско крайбрежие, в непосредствена близост до гр. Поморие. Влажната зона предлага рядко съчетание на условия за живот, които позволяват развитието на много рядък комплекс от соленолюбива растителност и животни приспособени към тази соленост, част от които могат да се видят единствено тук. Разположението на езерото на западния бряг на Черно море, по протежението на който преминава втория по големина миграционен път на птиците в Европа Via Pontica обуславя голямото разнообразие от птици (над 270 вида), което може да се наблюдава през различните сезони на годината. Богатото биологично разнообразие на Поморийско езеро и съхранения природен ландшафт са причина влажната зона и прилежащите територии да бъдат защитени съгласно българското (ЗМ Поморийско езеро) и международното природозащитно законодателство  включено е в Списъкът на влажните зони с международно значение към Конвенцията за опазването на влажните зони (Рамсарска конвенция) и в екологичната мрежа на ЕС - Натура 2000. Посетителски център Поморийско езеро се намира в непосредствена близост с Музей на Солта, на брега на Поморийско езеро. Целта на посетителският център, като туристически обект е представянето и популяризирането на богатството и красотата на биоразнообразието на Поморийско езеро с цел повишаване природозащитните нагласи на широки слоеве от обществото. Това се осъществява чрез беседа от екскурзовод, обширна екзпозиция с фотографски пана с текст и макети, наблюдение на разнообразието от диви птици с телексоп и бинокъл, и прожектиране на филми. От терасата на центъра се открива просторна гледка към езерото и най-голямата гнездова колония на Балканския полуостров от редките гривести рибарки! Интересната история на поддържането и опазването и - резултат от целенасочени действия на експертите и доброволците от Зелени Балкани възстановили подходящо местообитание за гнездене на тези редки птици ще научите при посещението си в центъра! Най-добрата оценка и признание за работата ни са ласкавите отзиви и коментари, които посетителите записват в нашата Книгата за впечатления и препоръки!
        </information>
        <openHours>
            РАБОТНО ВРЕМЕ
            1 юни – 30 септември: 09:30 - 18:30 ч.
            Почивен ден: Понеделник
            1 октомври – 31 май: 09:30 – 17:00 ч.
            Почивни дни: Понеделник и Вторник.
            При предварителна заявка в срок до 1 седмица, центъра може да бъде отворен и през почивните дни!
        </openHours>
        <address>гр. Поморие</address>
        <position>42.586107,27.622610</position>
    </place>

    <place>
        <number>7.1</number>
        <name>Природоз. център "Пода"</name>
        <information>
            Местността Пода, намираща се на юг от Бургас, е обявена за защитена територия през 1989 г. със заповед на Министерството на околната среда и водите. Тя се стопанисва от Българското дружество да защита на птиците (БДЗП). Пода е първата защитена територия в България, създадена по предложение на БДЗП и предоставена за управление на неправителствена организация, като през годините се е утвърдила като модел за устойчива природозащита, екологично образование и природосъобразен туризъм. На територията на Пода от малко повече от 1 кв. км са установени 273 вида птици, което е повече от половината от всичките 420 вида, които се срещат в България въобще! Затова през 1997 г. Българското дружество за защита на птиците с помощта на Правителството на Швейцария изгради тук първия в България Природозащитен център (ПЗЦ) Пода като средище за природозащита, екологично образование, екотуризъм и орнитологична информация. За посещения защитената местност Пода е отворена целогодишно. В нея редките видове птици могат да бъдат наблюдавани без да бъдат обезпокоявани, както от терасите на Природозащитния център на БДЗП с бинокли и далекогледна тръба, така и по обособен маршрут. Има специално укритие, което дава възможност за наблюдение и фотографиране независимо от метеорологичните условия. Ежегодно в ПЗЦ на БДЗП Пода се провеждат проучвания върху мигриращите птици, а най-добрите месеци за наблюдение на мигрантите са март, април, май, август, септември и октомври. Интересни и редки видове птици, включително пеликани, морски орли, малки корморани и други обаче могат да се наблюдават по всяко време на годината.
        </information>
        <openHours>
            Работно време
            Окт. – Март 09:00 - 17:00 ч.
            Април – Септ. 09:00 – 19:00 ч.
        </openHours>
        <address>Бургас</address>
        <position>42.446060,27.467377</position>
    </place>

    <place>
        <number>7.2 </number>
        <name>Св. Св. Кирил и Методий</name>
        <information>
            В античността Бургас е бил малък римски град, който носел името Деултум. През Средновековието тук била издигната малка крепост /Пиргос/, която била използвана за наблюдателница, и едва през XVII век градът получил сегашното си име. Но тогава никой не можел даже да подозира какво блестящо бъдеще го очаква. Най-много за неговото развитие допринася удобното му пристанище, както и съществуването на трите езера - Атанасовско, Бургаско и Мандренско. Един от главните символи на Бургас безспорно е катедралният храм „Свети свети Кирил и Методий", най-старата християнска обител в града. Основите му са положени през 1895 година, но бива завършен едва през 1907-ма. Сградата - трикорабна базилика, иззидана от зелен айтоски камък, мрамор и тухли, -впечатлява със своята пищна фасада. Не по-малко разкошна е и вътрешната му украса. Веднага се хвърлят в очи петте мраморни арки, които сякаш го разделят на две, иконостасът, изработен през 1930 година от майстора-дърводелец Крум Кошаревски, великолепните стенописи и прекрасните икони като „Свети Седмочисленици", „Света Богородица", „Свети Йоан Рилски Чудотворец" и много други, по-голямата част от които дарени на храма. За съжаление през 1953 година пожар поврежда много от тези безценни творения и едва през 2008 година на катедралния си празник 11 май обновената светиня най-после отваря врати.
        </information>
        <openHours>N/A</openHours>
        <address>пл. Св. Св. Кирил и Методий, Бургас</address>
        <position>42.496217,27.474014</position>
    </place>

    <place>
        <number>8.1</number>
        <name>Исторически музей</name>
        <information>
            На 70 км южно от гр. Бургас, на 55 км югозападно от град Царево и на 9 км от границата с Република Турция, се намира град Малко Търново. Той е културен и административен център на едноименната община. Намира се на около 340 метра над морското равнище и е с население от 3 527 жители. Градът е единствен в тази част на България, на територията на Странджа планина. Според редица известни изследователи на това място от дълбока древност е съществувало селище. Откритите находки от различни епохи го доказват по безспорен начин. Името на селището се появява в историческите извори от римската епоха, което показва неговото вековно съществуване, културното и икономическото му значение по това време. На територията на община Малко Търново, сред дивната природа на Странджа планина, са запазени уникални археологически паметници, свързани с тракийската и римската култура. Историческият музей в град Малко Търново се явява основен пазител и популяризатор на наследството от древността. Създаден през 1983 г. той разполага своите богатства в три странджански къщи от края на 19 век - паметници на културата. В тях са подредени разнообразни, интересни и атрактивни експозиции. Първият музей в гр. Малко Търново е създаден през 1983 г. под името „Музеен комплекс Странджа” и е резултат от интензивната работа в района по програмата Странджа-Сакар. През 2002 г. е преструктуриран в Общински Исторически музей и до днес е единствения културен институт в сърцето на Странджа планина. Експозиционната площ е разположена в четири странджански възрожденски къщи – паметници на културата, които са принадлежали на богатите търговски фамилии Дякови и Илиеви от края на ХІХ век. Къщата на кап. Стамат Икономов – един от идеолозите на Преображенското възтание, отвори врати в началото на 2010г. като Етнографска къща-музей. Исторически музей Малко Търново представя шест експозиции - в първата са подредени археологическите паметници, открити през последните десетилетия в обектите около и в града. По-голямата част от археологическите обекти са разкрити по времето на програма Странджа-Скар, с ръководител проф. Александър Фол. Ето защо в тази експозиция представяме на своите постители малка документална изложба в негова памет. Епиграфските паметници са подредени в лапидариум в двора на музея. Иконната живопис е представена в отделна експозиция с образци от странджански майстори. Специално място е отделено на новата история и Преображенското въстание, а в етнографската сбирка са събрани автентични предмети и облекла за източно-рупската етнографска област, към която се отнася Малкотърновският регион. В Природната сбирка ви очаква вълнуваща среща със странджанската природа - използвайте телефонната кабина, за да “поговорите” с птиците, запишете се в необичаен “езиков курс” и ако не ви е страх, влезте в „Тъмната стая”, за да усетите странджанската нощна гора. Най-новото, което можете да разгледате е експозиция „Нематериално културно наследство на Странджа”, предстявяща нестинарството, Белия кукер, странджанските параклиси и светци, които са на особена почит. Ако отделите повече време, възползвайте се да гледате филми за нестинарите и кукеските игри, предлагаме ви и допълнителни информационни мателиали, така че да седнете и да почетете подбрани статии свързани с нематериалното културно наследство на Странджа и това - под монотонният ритъм на нестинарската музика. Към Исторически музей Малко Търново функционира и килимарска работилница с демонстрационна. Можете да поседнете на автентичен стан и да опитате да тъчете, както и да си закупите уникално ръчно изтъкано изделие. Исторически музей активно подпомага реконструирането на традиционни обряди като Бял кукер, Пеперуда, Яновден, Лазаруване. В дворните пространства на музея се правят възтановки и демонстрации на автентична обредност.
        </information>
        <openHours>
            Ноември – април:
            08.00 – 12.00 и 13.00 – 16.00 ч.
            (в събота и неделя музеят отваря при предварителна заявка.)
            Май – октомври:
            от понеделник до петък: 08.00 – 17.00 ч.
            събота и неделя: 09.30 – 12.00 и 14.00 – 17.00 ч.
        </openHours>
        <address>ул. Малкотърновска комуна 3, Малко Търново</address>
        <position>41.980497,27.523881</position>
    </place>

    <place>
        <number>8.2</number>
        <name>Историческа местност "Петрова нива"</name>
        <information>
            Едно от най-свещените места в Странджа е местността Петрова нива, на 20 километра от Малко Търново. На Преображение /11-13/ юни 1903 година именно там 47 делегати на конгреса на Вътрешната революционна организация на българите от Тракия взимат историческото решение да подкрепят избухналото по-рано в Македония Илинденско въстание. 26 дни зле въоръжените патриоти се сражават с 40-хилядна редовна турска армия и башибозушки орди. Въстанието е потушено с нечувана жестокост, избити са хиляди старци, жени и деца, изгорени повече от 60 села. Оцелелите напускат родния край и търсят спасение в свободна България. За да се увековечи спомена за саможертвата на въстаниците и стремежа им към национално освобождение, на 16 август 1958 г. на Петрова нива е открит паметник, а през 2003-та е построена и църквата „Света Петка". Музейна експозиция припомня за героичните събития чрез богат снимков материал, документи и експонати, а всяка година там се провежда и Национален възпоменателен събор.
        </information>
        <openHours>
            N/A
        </openHours>
        <address>гр. Малко Тръново</address>
        <position>41.979531,27.523854</position>
    </place>

    <place>
        <number>8а</number>
        <name>Археологически музей</name>
        <information>
            Десетилетия наред от дълбините на морето край град Созопол и прилежащите острови леководо-лазните археологически експеди¬ции изваждат на свят безброй предмети, които възкресяват по убедителен начин миналото на едно от най-забележителните селища по българското Черно¬морско крайбрежие, което през античността е било толкова могъщо и значимо, че го нарекли Аполония Магна /Велика/. Градът бил благоустроен и защитен от здрави крепостни стени. Централният площад, който вероятно тогава бил на днешния остров „свети Свети Кирик и Юлита", бил украсен със статуи на божества, сред които древните автори споменават внушителната 13-метрова бронзова скулптура на Аполон. През 72 година преди Христа обаче градът бил превзет от легионите на Марк Лукул, които разрушили стените, опожарили града и отнесли със себе си прочутата статуя. За всичко това и за още много други важни периоди и факти свидетелстват колекциите на археологическия музей в Созопол, създаден през 1961 година в предоставената от Светия синод сграда на храм "Свети Кирил и Методий". От август 1978 година за същата цел на музея били предоставени зали и в Културния дом на града. Богатствата му са изключителни: представени са материали от праисторията, античността и средновековието, проследяващи развитието на материалната и духовна култура на населението, обитавало територията на града и общината от V-IV хилядолетие преди Христа до XVII век. В акваторията на пристанището археолозите откриват останки от примитивни жилища, каменни и бронзови оръдия на труда и керамични съдове. През ранножелязната епоха районът попада във властта на тракийското племе скирмиани. Те били не само рудари, но и добри мореплаватели, поддържали контакти с Микенска Елада. Най-вече от това време са намерените миниатюрни скулптури, както и каменните котви, колекцията от които е най-голямата в света. Многобройни са експонатите и от най-големия разцвет на града-държава Аполония Понтика, който в края на VI век преди Христа започнал да сече и собствени монети. На тях наред с изображенията на Аполон и Горгона-Медуза отново се появява котвата, която е и днешният символ на Созопол. Най-вече от този период са изключително богатите колекции на музея от амфори, черно- и червенофигурна керамика. Некрополите от предримския период са били извън градските стени /в Морската градина, местностите "Харманите", "Буджа-ка" и .Калфата"/, а и близките възвишения са осеяни с надгробни могили, в които са намерени много¬бройни древногръцки рисувани вази, надгробни релефи и керамич¬ни статуетки с неоценима стойност. Освен в археологическия музей на Созопол немалка част от предме¬тите, намерени в Аполония, днес могат да се видят в Националния исторически музей, а някои от тях даже в Лувъра, Ермитажа и Пергамон музеум. Разбира се, в музея са експони¬рани и немалко находки от времето, когато Созопол е бил владение на България /най-вече монети с лика на цар Иван Александър/, и от периода, когато е ставал притежание на Византия. Специално внимание е отделено и на християнското изкуство XVII-XIX век.
        </information>
        <openHours>
            Юни - септември:
            8:30 – 18:00 ч.,
            (без почивен ден.)
            Октомври - май:
            8:30 – 12:30 ч. и 13:30 – 17:00 ч.
            (почивни дни - събота и неделя.)
        </openHours>
        <address>ул. Рибарска 2</address>
        <position>42.421824,27.692749</position>
    </place>

    <place>
        <number>8б</number>
        <name>Общински исторически музей</name>
        <information>
            Историческият музей в град Царево е най-големият музей на юг от областния град Бургас.Отваря врати на 06.12.2012г. като културна институция, която да съхрани и популяризира наследството на Крайморска Странджа. В музея са експонирани археологически находки, датиращи от преди три хилядолетия и уникалните съкровища от село Синеморец. Сребърното монетно съкровище, открито през септември 2012г., се състои 199 тетрадрахми. Сред тях са изключително редките монети на тракийския цар Мостис. До 1991г. в науката са познати само 11 сребърни монети на този цар, съхранявани в нумизматични колекции в Париж, Ню Йорк и Ермитажа. В нашия музей те са 36. Златното съкровище - накити на видна тракийка, е шедьовър на елинистическото ювелирно изкуство от III в. пр.Хр.Предстои да се обособи отдел етнография с акцент - нестинарството, вписано в Представителния списък на ЮНЕСКО, като нематериално културно наследство на човечеството. Музеят е домакин на гостуващи експозиции и изложби на частни колекционери.
        </information>
        <openHours>
            юли, август, септември:
            понеделник-петък: 10.00ч. - 19.00ч.
            събота и неделя: 10.00ч. - 14.00ч. и от 15.00ч. - 19.00ч.
            октомври - юни
            понеделник - петък : 8.00ч. - 17.00ч.
            събота и неделя: почивни дни
        </openHours>
        <address>ул. Пенека 12</address>
        <position>42.171472,27.852240</position>
    </place>

    <place>
        <number>9.1</number>
        <name>Военноморски музей</name>
        <information>
            Историята на музея започва през 1883 г., когато офицери от Дунавската флотилия в Русе започват да събират старини. От създаването му до 1955 г. се нарича „Mорски музей”, а първата му публична експозиция е открита през 1923 г. В сегашнатасграда се помещава от 1955 г., когато минава под ведомството на Министерството на отбраната и е наречен Военноморски музей. В експозицията на музея са включени почти 1000 експоната, което е едва един процент от богатството във фондовете му. Тя проследява хронологически корабоплаването по бреговете на нашите земи от дълбока древност. Каменните котви са свидетелства за корабоплаването край западния черноморски бряг от времето на похода на аргонавтите и на троянските войни. Възстановка на товарен отсек на античен кораб, натоварен с амфори, допълва представите ни за далечните времена на гребното корабоплаване. Възстановка на оръдейна палуба на военен ветроход от ХVІІІ век предлага чрез картинни, фото пана и звукови ефекти на морска битка, да се възприеме по-пълно кораба като бойно средство. Но оригиналните предмети са незаменими по въздействие с автентичността си – находки от морското дъно, дула на корабни оръдия, рудан от ветроходен кораб, корабно оборудване, оръжия. В музея можете и да се „гмурнете” под морското равнище чрез възстановката на морско дъно. Експонати, каквито в друг български музей няма, са носовите фигури. Те олицетворяват достойнството на кораба и носят късмет на екипажа му. В музея е запазено и част от оборудването на първия кораб, който България купува след Освобождението – яхта „Александър І”. Чрез моделите на кораби също може да се проследи българската морска и военноморска история. В откритата експозиция на Военноморския музей могат да се видят колекции от морски мини, котви, корабни и брегови оръдия, два вертолета, яхтата „Кор Кароли” и торпедния катер 123 К. Най-атрактивният експонат на Военноморския музей е корабът-музей „Дръзки”. Построен в началото на ХХ век, днес той е единственият в света запазен торпедоносец от този клас.
        </information>
        <openHours>
            Работно време на експозицията:
            от 09.30 до 17.30 часа.
            Почивни дни: неделя и понеделник
        </openHours>
        <address>бул. „Приморски“ 2</address>
        <position>43.200173,27.921340</position>
    </place>

    <place>
        <number>9.2</number>
        <name>Рег. исторически музей</name>
        <information>
            Заслугата за създаването на Регионалния исторически музей - Варна през далечната 1887 година принадлежи на неуморните пионери на българската археология, братята Карел и Херман Шкорпил. След многобройни митарства, едва през 1993 година, той най-сетне заема цялата сграда на някогашната Девическа гимназия и в 32 зали на площ 2000 кв. метра разгръща част от богатствата, събирани десетилетия.В неговите фондове се пазят повече от 100,000 предмета, открити във Варна, региона и цяла Североизточна България. Не може да се изброи всичко и все пак ето няколко примера: кремъчни сечива, върхове за стрели, антропоморфни и зооморфни фигурки, безчислено количество керамични съдове, изумителните находки от Варненския енеолитен некропол, където количеството открито злато надвишава по брой и тегло всички праисторически съкровища в света от същата епоха, взети заедно, както и намерените скиптри - сигурен белег, че покойниците са били облечени с висша светска или духовна власт. От времето на траките - бронзови украси и оръжия от желязо, накити от сребро и злато, керамика. От Одесос през елинистическата епоха - красиви златни накити, дървени саркофази, украсени с теракотени фигури, бронзови и стъклени съдове, бронзови, сребърни и златни монети. От римския период - изящни съдове от стъкло и керамика, архитектурни украси, бронзови и мраморни статуи. И още -керамика от времето на Първото и Второто българско царство, великолепни образци на средновековното златарство и забележителни керамични произведения. Началото на Военноморския музей, днес един от символите на Варна, е поставено през 1885 година от руски офицери на българска служба. За да помогне за създаването на Морския музей, както го наричали първоначапно, се включва отново Карел Шкорпил и така била създадена първата експозиция в две стаи на споменатата вече Девическа гимназия. През 1956 година той е преместен на сегашното си място - в красивата сграда, построена през 1890 година за резиденция на италианския консул Асарето.
        </information>
        <openHours>
            Май-октомври:
            10.00-17.00 ч.( почивен ден - понеделник)
            Ноември-април:
            10.00-17.00 ч. (почивни дни: неделя, понеделник.)
        </openHours>
        <address>бул. „Княгиня Мария Луиза“ 41</address>
        <position>43.207392,27.914957</position>
    </place>

    <place>
        <number>10</number>
        <name>Музей на мозайките</name>
        <information>
            Музеят на мозайките в Девня представя римски и ранновизантийски мозайки от Марцианопол (Marcianopolis). Изграден е върху част от античните основи на сградата с мозайки2, строена в края на III – началото на IV век (времето на Константин I Велики) на мястото на по-ранна сграда (сгради) разрушена при готските нашествия през 250–251 г. Сградата заема площта на цял квартал с дължина 37,15 м и ширина 37,75 м . Нейният план следва традициите на гръко-римското атриумно-перистилно жилище. Около вътрешен двор, настлан с каменни плочи, със зидан кладенец по средата , заобиколен от три страни с покрита галерия с варовикова колонада , са разположени 21 жилищни, стопански и складови помещения с обща площ от 1402 кв. м. Стените на жилищните помещения са били покрити с цветни мазилки и стенописи, с гипсови щукатури. Пет от помещенията на сградата и портика са покрити с многоцветни подови мозайки – едни от най-добрите образци на римското мозаечно изкуство от това време, открити в България. Мозайките са изработени от малки камъчета – кубчета (тесери) от мрамор, варовик, печена глина и цветно стъкло (смалта), в 16 цвята. На тях могат да се видят персонажи и сцени от гръко-римската митология, екзотични животни и птици, растителни и геометрични мотиви. Мозайката е покривала пода на дневната стая – трапезария (8,00 x 8,00 м). Тя представя щита на богиня Атина Палада, украсен в средата с отрязаната глава на Горгона Медуза. Тя защитавала стопаните от злото и вкаменявала недоброжелателите със страховитата си външност и смразяващ поглед (апотропейон). МОЗАЙКА „САТИР (ЗЕВС) И АНТИОПА“ Тя е покривала пода на спалнята на сградата ( 4,40 х 5,60 м). Илюстрира една от многобройните любовни авантюри на върховния страрогръцки бог Зевс, който прелъстил нимфата Антиопа, преобразен на млад сатир. Това е една от малкото и най-хубавата антична мозайка с този сюжет и единствената с (гръцки) надпис – ΣΑΤΥΡΟΣ / ΑΝΤΙΟΠΗ. МОЗАЙКА „ОТВЛИЧАНЕТО НА ГАНИМЕД“ Това е едно от централните пана на приемната зала, което представя старогръцката легенда за отвличането на Ганимед - най-красивият между смъртните – син на троянския цар Трос и нимфата Калироя. Заради красота му Зевс пратил своята птица орела (или сам се превърнал на орел) да го похити и го взел на Олимп за виночерпец на боговете, като му дарил вечна младост. Засега това е единствената мозайка с този сюжет, открита в България. МОЗАЙКА „СЕЗОНИ“ Мозайката „Сезони“ е покривала пода на женската стая. (8,60 х 7,80 м). При едно от преустройствата на сградата по-голямата част от мозайката била унищожена. Запазен е бюстът на есента, представен като млада жена със златотъкана дреха. ПАНОНСКИ ВОЛУТИ“ Украсата на мозайката се състои от повтарящи се геометрични мотиви (заимствана вероятно от декорацията на саркофази) в четири цвята3. При изработването на мозайката са използвани по едри камъчета от мрамор и печена глина.
        </information>
        <openHours>
            1 май - 30 септември: 10 ч. - 16 ч. (без почивен ден.)
            1 октомври - 30 април: 10 ч. - 16 ч. (почивни дни – събота и неделя.)
        </openHours>
        <address>бул. Съединение 73, Девня</address>
        <position>43.225491,27.584902</position>
    </place>

    <place>
        <number>11</number>
        <name>Архитектурно - исторически резерват "Царевец" </name>
        <information>
            Този град, сърцето на средновековната българска държава, бил наричан „Царевград Търнов", „Трети Рим", „Втори Константинопол" и го сочели като един от най-могъщите и големи градове в Югоизточна Европа през XII-XIV век, който поддържал оживени търговски връзки с Генуа, Венеция, Дубровник и още много други. Център на върховното управление на държавата бил силно укрепеният хълм Царевец, до който можело да се достигне само от запад. Доминиращо място в крепостта заемали Дворцовият и Патриаршеският комплекс. Дворецът на българските царе е бил най-внушителният и монументален ансамбъл в столицата, където живеели владетелите и техните приближени, които осъществявали цялостната политика на държавата. С площ от 2872 кв. метра, той бил защитен от мощни крепостни стени и кули. В дворцовата църква били положени мощите на най-почитаната от българите светица - Света Петка Търновска, и пак в нея били погребани някои от българските владетели, стояли начело на държавата през XIV век. Патриаршеският комплекс заема площ от 2413 кв. метра. Оттук, от „Майката на всички църкви" се осъществявало управлението на духовния живот. В него са се намирали библиотеката, скрипторият, жилищните и служебни помещения, килиите на монасите. Днес може да се посети напълно реставрираният патриаршески храм „Възнесение Господне", чиято кула-камбанария се вижда от което и да било място в старопрестолния град. Вътрешността на храма е украсена с мащабни композиции, дело на Теофан Сокеров, които представят личности и важни моменти от нашата средновековна история. Експозицията е изцяло със светски характер. Археологическите разкопки свидетелстват, че останалата част на Царевец е била плътно застроена, разкрити са основите на над 470 жилищни постройки, 23 храма и 4 градски манастира.
        </information>
        <openHours>
            Работно време Лято от 9-19ч. Зима от 9-18.ч
        </openHours>
        <address>ж.к. Цар Асен, Велико Търново</address>
        <position>43.083812,25.651970</position>
    </place>

    <place>
        <number>12</number>
        <name> Къща-музей "Алеко Константинов"</name>
        <information>
            Още приживе Алеко Константинов подарява родния си дом на Свищовската община. В него днес е подредена забележителна експозиция. Големият български писател се появява на бял свят на 1 януари 1863 година. По това време градът процъфтява, защото търгува, изнася най-вече зърнени храни, не само в турската империя, но и в Румъния, Австрия и Русия. Описват бащата на Алеко - заможен търговец, който владеел пет езика, като горд и деспотичен човек, а майка му - в противовес, като мечтателна и нежна жена - качества, които предава и на своя син. Алеко има късмета да бъде обучаван първоначално от учители като Емануил Васкидович и Янко Мустаков, а две години посещава и прочутото някога училище на Христаки Павлович. После продължава да учи в Априловската гимназия в Габрово, но обучението му е прекъснато от започналата Руско-турска война. Именно тя става причина император Александър Втори, при третото си идване в Свищов, да отседне в родния дом на бъдещия писател. Днешната експозиция пази спомени за всичко това. Пак в тази къща по-късно се е помещавала и канцеларията на свищовското губернаторство начело с Найден Геров. Служители в него били такива личности като Иван Вазов, Драган Цанков и Никола Живков, а самият Алеко работил като писар. След войната Алеко учи в град Николаев, където се запознава с творбите на руските класици. Там отпечатва първите си стихотворения, започва да превежда от чужди езици, пише пиеси и композира, защото освен литературата, силно го влече и музиката. После продължава обучението си в Новорусийския университет в Одеса. През 1885 година се завръща в България, запознава се с Пенчо Славейков и доктор Кръстев, превежда от руски и френски, взема все по-дейно участие в политическия живот на страната. Той е страстен поклонник и на пътешествията: през 1889 година посещава Световното изложение в Париж, през 1891 - това в Прага, а две години по-късно пътува и до Чикаго. На бял свят се появяват „До Чикаго и назад" и неповторимият „Бай Ганьо". Този забележителен творец и гражданин става популярен и любим на мнозинството българи още приживе. Неговите фейлетони, написани дръзко и иронично, заклеймяват цялата пошлост и вълчи нрави, които са се възцарили в България през тази епоха. Той е знаел какво го заплашва и затова споделя в писмо до Славейков: "Преди офицерчетата ме диреха да ме тупат, сега други ме следят да ме притупат." Но продължава без страх да бичува недъзите на обществото. На 11 май 1897 година, на пътя край село Радилово, Пазарджишко, куршум, изстрелян от засада и предназначен за съпартиеца му Михаил Такев, пронизва сърцето на Алеко и то спира завинаги. Остават неосъществени плановете на писателя: за околосветско пътешествие пеш заедно с един французин; за друго, пак около света, с Лидия Шишманова, за които се чудил откъде да намери пари. За съжаление и едно съвсем реално пътуване до Италия, което му предлагал редакторът на списание „Мисъл" доктор Кръстев. От архива на писателя не е останало кой знае колко: 19 книги, няколко вестника и списания, двайсетина снимки, грамофон без фуния, фотографски триножник, мастилница и пирографирана кутия за бръснарски принадлежности. И още: 3 снимки, правени от Алеко, разрешителното му за упражняване на адвокатска практика, три ръкописни тефтерчета с по няколко страници и квитанции. Но остава безсмъртното му творчество, както и славата му на родоначалник на организираното туристическо движение в България. Както е знайно, на 27 август 1895 година той извежда 300 души на витошкия първенец Черни връх. Остават накрая и редовете за българската природа, написани с патос, вдъхновение и обич. Тази къща в Свищов е не просто музей, а храм, в който трябва да се влиза с преклонение пред делото и живота на този велик патриот и писател
        </information>
        <openHours>
            Работно време
            Ноември-март: от понеделник до петък: 8.30-12.00 и 12.30-17.00
            Април-октомври: от понеделник до петък: 8.30-12.00 и 12.30-17.00
            Събота и неделя 9.30-16.30 - с предварителна заявка;
        </openHours>
        <address>ул. Клокотница 6</address>
        <position>43.620583,25.340040</position>
    </place>
    <place>
        <number>13</number>
        <name> Музей-крепост "Баба Вида" </name>
        <information>
            Според една легенда живял някога български болярин, който имал обширни владения от Карпатите до Стара планина- След като починал, го наследили трите му дъщери - Вида, Кула и Гъмза. Двете по-малки сестри, Кула и Гъмза, попаднали на лоши мъже, които пропилели бащиното им наследство. Вида останала сама цял живот. Изградила замък, в който доживяла до дълбока старост, като успешно отбранявала своите поданици и земи от вражески нападения. В знак на благодарност, след смъртта й хората от този край нарекли замъка "Баба Вида" или „Бабини Видини кули". „Баба Вида" е единствената изцяло запазена средновековна крепост в България, играла роля едновременно на отбранително съоръжение и на владетелски замък. Построена е в края на X век върху останките на античната крепост Бонония, но добива завършен вид през XIV век при цар Иван Срацимир. Крепостта има неправилна четириъгълна форма, като всяка страна е с дължина около 70 метра. Състои се от две стени: вътрешна /по-висока/ с девет кули - 4 ъглови и 5 странични, и външна /по-ниска /с две кули. Замъкът заема площ от 9,5 декара и е обиколен от ров с ширина 12 и дълбочина 6 метра. Достъпен е само от север, където е входната кула. След превземането му от турците и с появата на тежкото огнестрелно оръжие /артилерийските топове/, конструкцията на замъка-крепост била променена, построени били естакади, по които ги качвали горе, както и амбразури. За стрелкова площадка послужили покривите на новопостроените помещения във вътрешния двор, които използвали като оръжейни складове и караулни помещения. Посещението на страховития зандан, в който са експонирани прангите, уредите за мъчения и чертичките, с помощта на които затворниците са броели дните, подсещат за най-известния управител на Видинската област през периода, когато българските земи били под турска власт - Осман Пазвантоглу. Роден около 1758 година, той произхождал от богато видинско еничарско семейство. На няколко пъти бил изселван заедно с баща си Йомер Пазвантоглу. Успял да откъсне големи територии от централната власт в Цариград и да се разпорежда в тях като независим владетел. В края на 18-и век султан Селим Трети предприемал походи срещу Видин и войските му на два пъти обсаждали града безуспешно. Което дало повод на капитан Шад, при неговото пътуване до Леванта да напише, че „от височината на тази крепост Осман Пазвантоглу отстоява толкова продължително време с няколко топчии поляци на всички сили на Османската империя". Непокорилият се на централната власт Пазвантоглу починал във Видин през 1807 година. Последни сражения тук се водили по време на Сръбско-българската война от 1885 година. През 1959 година крепостта преминава от Министерството на отбраната във владение на Министерството на културата и става туристически обект. На територията на крепостта има летен театър, а самата тя често бива използвана като декор при заснемането на филми.
        </information>
        <openHours>
            Работно време
            Лятно: от понеделник до петък 8.30-17.30 ч.
            в празнични дни: 9.30 - 17.30 ч.
            Зимно: 8.30-17.00 ч.
            в празнични дни: 10.00-17.00 ч.
        </openHours>
        <address>Видин</address>
        <position>43.993026,22.886500</position>
    </place>

    <place>
        <number>14</number>
        <name>Пещера "Магурата"</name>
        <information>
            Образуването на Магурата е започнало преди около 15 милиона години. Тя е една от най-големите пещери в България /общата дължина на откритите досега галерии е около 2,500 метра/. Образуванията в нея: сталактити, сталагмити, сталактони, синтрови джобчета и пещерни бисери, са впечатляващи. „Големият сталак-тон", например, е с височина 20 и диаметър на основата 4 метра, а сталагмитът "Падналият бор" е с дължина 11 и диаметър 6 метра. Първите следи от човешко присъствие в Магурата датират от 8 хиляди години пр. Хр. Хората са я населявали до раннобронзовата епоха. В така наречената Триумфална зала са запазени забити в земята дървени колове на 25 сантиметра един от друг. Те са били преплетени с пръти и измазани с глина, примесена със слама. Във всяко жилище е имало пещ, използвана не само за приготвяне на храна, но и за изпичане на керамични съдове. Доказват го откритите фрагменти от паници, гърнета и чаши. Защитена от ЮНЕСКО като природна забележителност, пещерата наподобява подземна катедрала и е една от най-ярките туристически атракции в Източна Европа. Онова, което я прави наистина уникална, са изключително добре запазените древни рисунки, които нямат аналог не само в България. Подобни на тях са открити единствено във Франция, Италия и на Иберийския полуостров. В култовите сцени жените са нарисувани с по-голям ръст от мъжете, защото това е било времето на матриархата. Различните композиции отразяват всекидневието на тогавашните хора, както и примитивните им представи за устройството на света. Изображенията са от различни епохи и е невъзможно да бъдат описани: танцуващи женски и мъжки фигури, мъже на лов и маскирани хора, които участват в непонятни за нас ритуали, своеобразни „шахматни пана", фантастично стълпотворение от хора, животни, геометрични фигури, изображения на слънца и звезди. Изминали са хилядолетия, а рисунките, сътворени с гуано /тор/ от прилепи, са все така ярки. Сигурно затова наричат Магурата "Осмото чудо на света". В една от нишите на Слънчевата зала са скрити по-различни от останалите рисунки, които поставят въпроси, все още не получили еднозначен отговор. Върху скалния склон са изрисувани няколко тела с крушовидна форма, със силно издължени ръце, дълги шии и ромбоидни глави. В горната част има кълбовидно тяло, наподобяващо летящ обект или звезда. Възможно ли е обитателите на пещерата да са се срещали с пришълци от космоса, които след това са обожествили? Тази хипотеза има привърженици. Сред рисунките има още една любопитна група от няколко взаимно свързани сцени. На първата - танцуващи мъж и жена в характерни пози -жената е по-голяма и с вдигнати над главата ръце, а мъжът е схематичен и по-малък. Интересното е, че между тази сцена и съседната, на нивото на главите им, е нарисувана гъба, а на следващата мъжът вече е в еротична поза и на неговата глава и тази на жената има ореол. Предполага се, че обитателите на пещерата са използвали гъба с психотропно въздействие, от която са изпадали в транс. Галерията с уникалните праисторически скални рисунки е в левия клон на пещерата, на 200 м от входа й. В нея постоянната температура е 13 градуса. Там се събират колониите прилепи и подът е покрит с гуано. В Слънчевата зала с голяма точност е изрисуван /според някои учени/ годишен календар от късния енеолит с добавки през раннобронзовата епоха. Календарният запис съдържа обозначения общо за 366 денонощия (което отговаря на една година по Грегорианския календар).
        </information>
        <openHours>
            раб. време:
            лятно 9:00-последна група 16:00 без почивен ден,
            зимно  9.00- последна група15.00ч.
            Групите влизат на всеки кръгъл час.
        </openHours>
        <address>обл. Видин</address>
        <position>43.728003,22.582822</position>
    </place>

    <place>
        <number>15</number>
        <name>Белоградчишки скали и крепост</name>
        <information>
            За Белоградчишките скали често казват, че са място, докоснато от Бога и това е самата истина. Затова е бил прав Константин Иречек при посещението си тук смаяно да възкликне: "Това с думи не може да се опише, това трябва да се види!" Преди около 230 милиона години в този район се наслоили песъчливо-мергелни скали. По-късно те били залети от море, на дъното на което се отлагали довлечените от реките пясък, чакъл и глина. Така се получили конгломерати, известни като пъстър пясъчник. От железния окис те придобили червеникав оттенък. Върху тях през юрския период се наслоили сиви и кремавобели варовици. При нагъването на Стара планина този район се превърнал в суша. В най-високата му част се появили пукнатини, където започнала разрушителната работа на водата, ветровете и колебанията на температурата. Поради нееднаквата си твърдост, пясъчниците се рушели неравномерно. Така се появила тази невероятно красива скална феерия. Човешкото въображение родило и много легенди, най-популярна от които е тази за Мадоната - млада монахиня, която се отдала на римския патриций Антонио. Почти всички от скалните образувания имат имена: Каменната сватба, Конникът, Ученичката, Дервишът, Овчарчето, Камилата, Хайдут Велко, Замъкът, Лъвът, Адам и Ева, Гъбите... и още много други. Името Белоградчик идва от „белия градеж" на крепостта, наречена Калето. Тя се състои от три части, всяка с възможност за самостоятелна защита. Самият град възниква с нейното построяване и съдбата му винаги е била свързана с нея. Калето днес е сред най-запазените български крепости. И тя, и градът са унищожавани и строени наново много пъти от византийци, българи и турци. Каменна приказка и феерия, с право са наричани Белоградчишките скали. Те са уникален природен феномен, който няма аналог в света. А за нас е още по-важно, че са част от българската природа.
        </information>
        <openHours>
            Работно време
            1 април - 30 септември:
            всеки ден - 09:00 - 18:00 ч.
            1 октомври - 30 март:
            всеки ден - 09:00 - 17:00 часа.
        </openHours>
        <address>обл. Видин</address>
        <position>43.611727,22.677179</position>
    </place>
    <place>
        <number>16</number>
        <name> Пещера "Леденика"</name>
        <information>
            Пещерата “Леденика” се намира в Северозападния край на Врачанската планина, на 16 км. от гр. Враца. Пещерата впечатлява с големите си размери, а през зимата грабва посетителите с изящната си ледена украса, откъдето произлиза и името й. През пролетта и зимата първата зала на пещерата – Предверието - очарова с ледено кристалната си украса. Най-високата точка на пещерата се нарича “Седмото небе” и е достъпно само за най-запалените туристи. Температурата в пещерата варира от –7 до –15 градуса до 8 градуса във вътрешността. Влажността на въздуха е 92%. За да видите пещерата "Леденика" в цялото й великолепие, е най-добре да я посетите през зимата или пролетта. Тя се намира в северозападната част на Врачанската планина и е на 16 километра от града. Известна е на хората от този край отдавна, даже в нея овчарите са съхранявали млякото на хладно. Входът й е на 830 надморска височина, в най-ниската част на Леденишкия валог. През зимата студеният въздух нахлува в пещерата през няколко понора и изстудява три от най-интересните зали - Преддверието, Малката и Концертната зала. По стените им се образува скреж и цели ледени водопади, от таваните увисват феерични висулки, напомнящи боздугани и мечове, на подовете се появяват „сервизи от бутилки и чаши", сътворени от вездесъщия лед, а до самия вход, в Преддверието, се възправя огромна ледена колона. Вече разбирате защо тази пещера не е могла да бъде наречена другояче освен Леденика. Тя е дълга около 300 метра и има десет зали, коя от коя по-привлекателна. След Преддверието човек трябва да се наведе ниско, за да се промуши през прохода, който носи симптоматичното име "Плъзнята", и така стига до Малката зала, която е почти кръгла. След още едно стеснение се влиза в „бисера" на пещерата - Концертната зала. Тя е с наистина впечатляващи размери /60 на 45 метра и е висока 23/. Тук с повече въображение и помощ от екскурзовода могат да се видят образувания като Соколът, къщичката на Баба Яга, Крокодилът, Соколът, Дядо Коледа, Главата на великана - пазителят на пещерата и много други. В тази зала са изнесени едни от първите концерти под земята у нас, но те са краткотрайни, защото високата влажност на въздуха се отразява неблагоприятно на инструментите.Леденика е призната за природна забележителност от 1963 година и е най-посещаваната благоустроена българска пещера.
        </information>
        <openHours>
            1 април - 30 септември: от 9.00 до 17.00 часа.
            1 октомври до 31 март:  от 10.00 до 16.30 часа.
            В пещерата се влиза единствено с екскурзовод при група от минимум 5 души.
        </openHours>
        <address>обл. Враца</address>
        <position>43.204594,23.493133</position>
    </place>

    <place>
        <number>17</number>
        <name> Лобното място на Христо Ботев</name>
        <information>
            Връх Околчица е на около 20 километра от Враца. Източно от него е и хижата със същото име, която може да приюти повече от 80 туристи и е добър изходен пункт за посещение на историческата местност. Както всички ние знаем, на 17 май 1876 година въстаническа чета, предвождана от Христо Ботев, завзема австрийския кораб „Радецки" и слиза на българския бряг при Козлодуй. След три дни жестоки сражения с многократно превъзхождащия ги противник бунтовниците заемат позиция на върховете Камарата и Купена на Врачанския Балкан. И при второто сражение многобройната войска турци и черкези, подсилена с две планински оръдия, не успяла да разгроми шепата храбреци. Христо Ботев с част от другарите си спрял на югоизточния склон на връх Камарата над падината Иолковица. Изправил се да види къде са останалите четници и внезапно паднал, пронизан от вражески куршум. Покрусените му сподвижници взели отличителните знаци на войводата и покрили тялото му с клони, за да не се гаврят турците с него. Историята е запазила думите на единствения останал жив очевидец на смъртта на войводата, Никола Обретенов: "Целунахме Ботев по челото, което беше чисто и в тъмно се изтеглихме, оставяйки трупа му до самия тоя камък, където беше убит..." Днес лобното място на войводата бележи малка скала с надпис:"На великия Ботев. Изпълни се пророчеството твое - жив си ти!" През 1901 година комисия, в която са включени и деветима Ботеви сподвижници, уточнява позициите на четата и предлага "на място видно, лично и близко до последното сражение" да се издигне паметник за увековечаване на този подвиг. Идеята се превръща в реалност едва през 1937-1938 година, когато бива построен 35-метровият обелиск, доминиращ акцент на фона на прекрасните панорами, които щедро предлагат планината и полето на Враца. Опълченският кръст на върха през 1947 година бил заменен с петолъчка, но през 1991 година паметникът отново придобива автентичния си вид. Жива е и днес традицията, положена от дванайсет туристи още през 1947 година, да се организира национален поход  „По стъпките на Ботевата чета" от Козлодуй до Околчица.  Всяка година на 2 юни - датата на неговата кончина - на върха се събират хиляди хора от цялата страна, за да се преклонят пред героизма на поета-революционер, неговите четници и на всички, загинали в борбата за освобождение от турско робство. Ботев доказа с целия си живот и дело колко правдиви са написаните от самия него думи: "Тоз, който падне в бой за свобода, той не умира." Едва на 28 години и оставил след себе си само 20 стихотворения, той си осигури безсмъртие и вечната благодарност на всички поколения българи.
        </information>
        <openHours>
            15 юни – октомври:
            походите се извършват събота и неделя, докато падне сняг.
            Работно време на център „Врачански Балкан” :
            Април – септември:
            9:00-17:00 ч. (без почивен ден.)
            Октомври - март:
            9:00-17:00 ч. (почивни дни събота и неделя.)
        </openHours>
        <address>обл. Враца</address>
        <position>43.151080,23.579849</position>
    </place>

    <place>
        <number>18</number>
        <name>Национален музей "Параход Радецки"</name>
        <information>
            Националния музей „Параход Радецки” събира, обработва и популяризира исторически сведения и документи, свързани с формирането на Ботевата чета, десанта й на Козлодуйския бряг, героичния подвиг, признателността на българския народ към безсмъртното дело и възстановяването на легендарния параход „Радецки”. Както е известно, на 16 май 1876 година Христо Ботев и част от неговите четници се качват на парахода в Гюргево. От още няколко пристанища, за да не привличат вниманието на румънските власти, към тях се присъединяват и останалите бунтовници. На 17 май /29-и по нов стил/ те завладяват кораба. На неговия борд Ботев пише прочутото трогателно писмо до жена си Венета и още едно, на френски език, до капитан Енглендер, в което обяснява своята постъпка и поставя исканията си. Капитанът не само се съгласява да пристане при село Козлодуй, но и пожелава успех в благородната мисия на българските четници. Именно той в спомените си описва тържествената трогателна гледка на падналите на колене въстаници, целуващи родната земя. През 1906 година се родила идеята „Радецки" да бъде откупен от Виена и докаран в България, но когато Народното събрание се събрало да гласува това решение, по предложение на Димитър Петков, министър-председателят пада убит на бул. "Цар Освободител" и идеята е забравена. Параходът се използвал до 1918 година, след което през 1924 бил бракуван и унищожен. През 1964 година журналистката Лиляна Лозанова от вестник "Септемврийче", открива текуща сметка със. сумата 2,50 лева и подема кампания за неговото възстановяване в чест на 90-годишнината от гибелта на Христо Ботев. И се случва нещо, което днес звучи като фантастика: създава се национален щаб от корабостроители, инженери и архитекти, а 1 200 000 деца от цяла България предават 523 000 лева, събрани от билки и участие в трудови бригади. Корабостроителницата „Обуда" в Будапеща възстановява „Радецки" в автентичния му вид и на 30 май 1966 година при небивал ентусиазъм той е посрещнат на Козлодуйския бряг. По-късно човешката небрежност едва не го погубва, защото след обилен снеговалеж той потъва в лимана на Русе. С много труд и средства е изваден и отново обзаведен. През 1988 година се взема решение парната машина, за която няма резервни части, да бъде заменена с дизелови двигатели и корабът отново излиза в ремонт до октомври 1993 година. Днес той е в специално изграденото за него място край Козлодуй. „Дейността на музея от неговото създаване до наши дни - казва неговата директорка Людмила Дамянова - можем да охарактеризираме само с една единствена дума - борба." Кораб „Радецки” осъществява едночасови пътувания в района на Козлодуйското пристанище с групи при максимален брой пътници до 100 души. Пътуванията се осъществяват всяка година от средата на м. март до средата на м. ноември, всеки ден от седмицата, без почивен ден. Денят и часът на екскурзията е по желание на групите, заявки могат да бъдат направени на посочените телефони.  През летния сезон кораб „Радецки” предлага и каюти с възможността за нощуване. Цената на легло за нощувка за възрастни е 10лв., за ученици, студенти и пенсионери – 8,00лв. Друго удобство, от което биха могли да се възползват посетителите на Националния Музей „Параход Радецки” е възможността за наемане на зала за провеждане на делови срещи и конференции. Цената за наем на един астрономически час е 80,00лв. На легендарния кораб „Радецки” може да извършите церемонията по сключване на граждански брак. Таксата е 80,00лв.
        </information>
        <openHours>
            Работно време
            9.00-18.00 ч.
            без почивен ден
        </openHours>
        <address>ул. Радецки 745, Козлудуй</address>
        <position>43.797836,23.677684</position>
    </place>

    <place>
        <number>19</number>
        <name> Архитектурно-етнографски комплекс "Етър"</name>
        <information>
            Този самобитен музей на България е разположен на 8 км от центъра на Габрово /три километра след разклона за Шипка/, на брега на река Сивек. „Етъра", открит на 7 септември 1964 година, е създаден от човек, чието име не трябва да забравяме никога, Лазар Донков. Главната му заслуга е връщането към живот на уменията на предците. И досега работят валявица, тепавица, струг, воденица-караджейка, дъскорезница и още няколко десетки съоръжения. С един-единствен природен „двигател" - водата. Изглеждат елементарни, но са се искали сериозни умения, за да се определят необходимите разстояния от вадата, наклонът на корубите, охлаждането на лагерите - хитроумни, гениално прости технически решения. Прекрасна е, откъдето и да се погледне чаршията, занаятчийско-търговската улица с архитектурни образци на къщи - точни копия, които дават представа за бита на балканджиите от 18 и 19 век. Най-привлекателни в нея са търговските дюкянчета - работилнички на първите етажи, които предлагат симид, домашни баници, гевреци, шекерджийски произведения и кафе на пясък, което се сервира с прочутото бяло сладко. Едно от най-любопитните места в „Етъра" е одаята с чарковете. Казват, че подобни машинарии зърнал габровец в Манчестер. Гледал ги дълго и когато се върнал, по памет не само реконструирал устройствата, но ги и подобрил, така че да спират, когато се скъса нишка.
        </information>
        <openHours>
            Работно време
            Лятно време 8.30 - 18.00 ч.АЕК "Етър" работи целогодишно без почивен ден.
            През летния сезон от 1 май до 30 септември музеят работи от 9.00 ч. до 18.00 ч.
            През зимния сезон от 9.00 ч. до 16.30 ч.
        </openHours>
        <address>обл. Габрово</address>
        <position>42.803458,25.349142</position>
    </place>

    <place>
        <number>20</number>
        <name>Архитектурно-исторически резерват</name>
        <information>
            Боженци винаги е било част от големия свят. Разположено близо до стария римски път Никополис ад Иструм - Августа Траяна - Константинопол, божанкалии векове наред пътуват и търгуват с Русия, Италия, Австро-Унгария, Франция, Анадола ... Със 110 къщи и около 500 жители, в края на 19 век Боженци е административен, търговски, културен и духовен център. Но постепенно хората се изселват. Остават 100 къщи, които са на възраст от 100 до 250 години. Точното име на това селище, откакто съществува, е Боженците. Единствената промяна е направена през 70-те години на 20 век, когато от "махала" се превърнало в „село". Що се отнася до създаването му /освен общоприетата хипотеза за болярката Божана, която се заселила тук заедно с обкръжението си, след превземането на Велико Търново от турците/, съществува и една друга. Предполага се, че на могилата край селището някога е имало римска станция за почивка на хора и животни /на латински "мансия"/. Твърде е възможно, поради неговото звучене, хората да са го нарекли „Манастиря", а пък заради религиозните обреди, извършвани там, да са го определяли и като „Боже място". Та оттам и името „Боженци". По-важно е, че неговото очарование и самобитност стават причина през 1964 година ЮНЕСКО да го включи в престижния списък на културните паметници със световно значение. През втората половина на 18 век селото преживява икономически подем, главно от търговия. От него се изнасяли вълна и кожи, восък и мед, както и изделията на сръчните абаджии и ковачи. Но не само в Турция, а и в Русия, Италия, Германия... В края на 19 век селото се превърнало в административен, търговски, културен и духовен център със 110 къщи и около 500 жители. Но по време на робството заможните не демонстрирали своето богатство, а го превръщали в злато, което заравяли в земята. След Освобождението те го изровили и започнали да напускат селото, отправяйки се към големите градове като Габрово, където по-предприемчивите започнали да строят фабрики. Останали стотината къщи, които днес са на възраст над 200 години. Те, по правило, са обърнати към улицата. На долния етаж са домакинските и занаятчийски помещения, конюшните, навесите за животни, складовете и мазетата. Външно стълбище води до горния кат с веранда, гостна, кухня /соба/ и спалня /одая/. Днес това романтично селище, което е само на 15 километра от Габрово, се посещава от хиляди хора през всички сезони. Очакват ги две музейни къщи от 18-и и първата половина на 19-и век, експозицията "В Точното име на това селище, откакто съществува, е Боженците. Единствената промяна е направена през 70-те години на 20 век, когато от "махала" се превърнало в „село". Що се отнася до създаването му /освен общоприетата хипотеза за болярката Божана, която се заселила тук заедно с обкръжението си, след превземането на Велико Търново от турците/, съществува и една друга. Предполага се, че на могилата край селището някога е имало римска станция за почивка на хора и животни /на латински "мансия"/. Твърде е възможно, поради неговото звучене, хората да са го нарекли „Манастиря", а пък заради религиозните обреди, извършвани там, да са го определяли и като „Боже място". Та оттам и името „Боженци". По-важно е, че неговото очарование и самобитност стават причина през 1964 година ЮНЕСКО да го включи в престижния списък на културните паметници със световно значение. През втората половина на 18 век селото преживява икономически подем, главно от търговия. От него се изнасяли вълна и кожи, восък и мед, както и изделията на сръчните абаджии и ковачи. Но не само в Турция, а и в Русия, Италия, Германия... В края на 19 век селото се превърнало в административен, търговски, културен и духовен център със 110 къщи и около 500 жители. Но по време на робството заможните не демонстрирали своето богатство, а го превръщали в злато, което заравяли в земята. След Освобождението те го изровили и започнали да напускат селото, отправяйки се към големите градове като Габрово, където по-предприемчивите започнали да строят фабрики. Останали стотината къщи, които днес са на възраст над 200 години. Те, по правило, са обърнати към улицата. На долния етаж са домакинските и занаятчийски помещения, конюшните, навесите за животни, складовете и мазетата. Външно стълбище води до горния кат с веранда, гостна, кухня /соба/ и спалня /одая/. Днес това романтично селище, което е само на 15 километра от Габрово, се посещава от хиляди хора през всички сезони. Очакват ги две музейни къщи от 18-и и първата половина на 19-и век, експозицията "В историята остават лудите глави и щедрите дарители", която представя историята на Боженци с много фотоси и предмети, както и родословни дървета на видни местни фамилии. И като стана дума за дарителство -едно от най-ярките свидетелства за щедрост оставя богатият търговец и основател на тукашния революционен комитет Иван Карадимитров. Някъде около 1867 година той дарява 110 турски лири, с които уста Генчо Кънев от Трявна строи училище с читалище и библиотека. В по-ново време потомците на Иван Карадимитров завещават на селото и бащината си къща. Под прага на плевнята божанкалии намерили гърне с 200 жълтици, които били употребени за вдигане на прогимназия с трапезария и детска градина. През 1835 година е построена и трикорабната църква „Св. пророк Илия". Жителите на Боженци успяват да получат разрешение и за вдигане на камбанария, нещо забранено от турците по онова време. А самата камбана била доставена от далечния руски град Тула. Тези и още много други неща можете да научите, когато се озовете тук. Музейни обекти са още ножарската работилница, постоянната изложба-базар на тъкани, килийното училище, в което се редуват изложби на сурвакници, мартеници и мн. др. Да не говорим за гостоприемството -повече от 40 къщи са готови да посрещнат туристите. Или пък за традиционната кухня, която предлага невероятно изобилие от приготвени по стари рецепти местни специалитети. В средата на 20-и век в Боженци се установиха мнозина хора на изкуството, привлечени от самобитната му атмосфера. Днес селото е привлекателен туристически център, който предлага и възможности за пешеходни преходи в Стара планина.
        </information>
        <openHours>
            Работно време
            Летен сезон
            понеделник - четвъртък от 8,30 до 17,30
            петък - неделя от 8,30 до 20,00
        </openHours>
        <address>обл. Габрово</address>
        <position>42.873589,25.424775</position>
    </place>

    <place>
        <number>21</number>
        <name> Специализиран музей на резбарско и зографско изкуство </name>
        <information>
            Предполага се, че град Трявна е възникнал през втората половина на 12 век, когато носел името Търнава. Но най-ранният документ за съществуването на селището е от 1565 година. По време на турското робство населението се ползвало с известни привилегии, защото било длъжно да охранява проходите. Земята обаче била малко и непло-дородна, което пък допринесло за бурното развитие на занаятите. Жителите на Трявна се оказали великолепни дюлгери и иконописци, но най-много се прочули с умението да ваят дървото. Когато го посетите, ще се убедите, че омая струи от този уж малък градец, особено от старинната му част, обявена за архитектурен резерват със съхранените около 400 паметника от Възраждането, с площада, часовниковата кула и „гърбавия мост". Сигурно дълго ще се застоите и в църквата „Св. Арахангел Михаил", построена още през 12 век. Специализираният музей на резбарското и етнографско изкуство е в прочутата Даскалова къща - прекрасен образец на възрожденската и в частност, на тревненската архитектурна школа. Тя е на два етажа с висок и просторен чардак, защитен от широка стряха. Къщата е обградена от висок каменен зид с бойници. Донякъде наподобява малка крепост - нещо абсолютно необходимо в онези смутни времена, когато наоколо шетали грабителските шайки на кърджалии и даалии. В залите на къщата са изложени повече от 5 000 експоната. С множество снимки и оригинални творби са показани шедьоврите на тревненската художествена школа в резбарското и зографското изкуство. И до днес се помнят имената на уста Димитър и уста Генчо - прочути дюлгери, на резбарите Димитър Ошанеца и Иван Бочуковеца, както и на представителите на шестте зографски рода. Затова когато се озовете там, не пропускайте да видите интересната сбирка от инструменти, материали и произведения на най-богатата в страната зографска фамилия -Миневската. Не бива да пропускате и колекцията с творби на самобитния майстор Генчо Марангозов - също резба и дървени скулптури на български исторически личности: ханове, царе, възрожденски дейци. Даскаловата къща е известна и с други важни събития: именно в нея Васил Левски и Ангел Кънчев основават местния таен революционен комитет, а Апостола преспал в „писаната" стая. Пак тук се настанил и щаб на руската армия по време на освободителната Руско-турска война. Но най - се прочува тя след знаменития облог, който сключили Димитър Ошанеца и неговият калфа Иван Бочуковеца, а именно кой ще направи по-красив таван в току-що построената къща на заможния тревненски търговец на гюл и коприна хаджи Христо Даскалов. Трудили се шест месеца - от Гергьовден до Димитровден и дошъл денят, в който хората от еснафа трябвало да решат кой е по-добрия. Влезли първо в собата, където работил младият калфа и ахнали: от тавана греело прекрасно юлско слънце - и всички признали неговото майсторство. Но когато се озовали в стаята, където се трудил неговият учител, не могли да откъснат поглед от тавана, защото още по-съвършено било неговото творение. Тогава справедливо отсъдили: "Признава се умението на Иван Бочуковеца, но баш майсторът е уста Димитър..."
        </information>
        <openHours>
            Работно време
            Лятно време 9.00-18.00 ч.
            Зимно време 9.00-16.30 ч
        </openHours>
        <address>Трявна</address>
        <position>42.865648,25.485977</position>
    </place>

    <place>
        <number>22</number>
        <name>Дряновски манастир</name>
        <information>
            Както е известно, по време на Априлското въстание през 1876 година, в Дряновския манастир „Св. Архангел Михаил" се укриват бунтовници като отец Матей Преображенски - Миткалото, Георги Измирлиев -Македончето и др. Манастирът бил превърнат от четата на поп Харитон в крепост, която водила десетдневни боеве с многократно превъзхождащата я турска войска. При погрома на въстанието, както твърди тогавашният игумен Пахомий, в пламъците изгорели "четири кола книги църковни, с всичкия си такъм, и една кола рукопис" - цялата богата манастирска библиотека. Днес за тези трагични и величави събития напомня паметникът-костница, дело на проектанта Джовани Мосути и скулптора Лука Арджини, осветена на 4 май 1897 година. В района на Дряновския манастир, край живописните каньони на реките Андъка и Дряновска, е първата благоустроена още през 1937 година от местните туристи пещера в България, която три години по-късно била наречена „Бачо Киро" в чест на героя от Априлското въстание. Модерното и ефектно осветление дава възможност на многобройните туристи да се насладят на нейните образувания с романтични имена: „Дъждовната зала", „Каменното цвете", „Тополките" и „Езерото на щастието", „Медузите", "Мечата пързалка", "Меча поляна", "Самотният сталактон", "Залата на поп Харитон" и други. Когато се озовете в този регион, не пропускайте и живописната Дряновска екопътека. А в самото Дряново посетете музея на един от най-талантливите български строители, уста Никола Иванов Фичев /Кольо Фичето/.
        </information>
        <openHours>N/A</openHours>
        <address>Дряново</address>
        <position>42.949951,25.432507</position>
    </place>

    <place>
        <number>23</number>
        <name>Дом-паметник "Йордан Йовков" </name>
        <information>
            Името на Йордан Йовков неизменно се свързва с името на Добруджа, в която той живее само около десет години (1900–1902, 1904–1912, края на 1918 – началото на 1919), но която се превръща в негово постоянно творческо вдъхновение. Широко известно е и твърдението на писателя: “Във всяка моя работа мисълта ми е там (в Добруджа – бел. м.); там е моят пейзаж, там са героите ми – битът, работата и съдбата им. Пък и аз с всичките си спомени и с цялото си същество принадлежа на Добруджа”. Затова никак не е случайно, че го наричат Певеца на Добруджа. Действително за Йовков тя е изворът на неговите творчески фантазии, един белетристичен Ханаан – и до днес обикновени читатели и специалисти търсят мястото на Антимовския хан, прототипите на Албена и Боряна, слушат гласа на Каралезката чешма. Йовковата Добруджа е мистична равнина, из която се вият пътища като змии, златеят узрели жита, изпъстрени с ален мак и синя метличина, а самотни брястове бдят като стражи над равнината. Тук уморените друмници намират отмора в ханове, които са не просто на кръстопът, а на едно място, дето се пресичат много пътища.  Различни са паметните места в Добруджа, свързани с Йовков – село Чифуткьой (дн. с. Йовково), село Чифлик Мусубей (дн. с. Долен извор), село Саръджа (дн. с. Росица), село Каралий (дн. с. Красен), град Добрич. В Чифуткьой Йовковите родители купуват чифлик в края на XIX век и се преселват в него от Жеравна, а в другите села писателят учителства на младини (до Балканската война – 1912). Накъдето и да тръгнем из Добруджа, ще открием музейни сбирки, паметници, паметни плочи, мемориални знаци, стенописи и др. в чест на белетриста: и в Добрич, и в Генерал Тошево, в Красен, Тервел, Росица, Долен извор... А Добрич е може би единственият град, в който има три скулптурни фигури, посветени на една и съща личност. Две бронзови фигури на Йордан Йовков, дело на Любомир Далчев и Йордан Гаврилов, и един мраморен бюст-паметник с автор Асен Попов. В Добрич – “в тоя град, който беше в средата на безкрайна равнина, от който излизаха пътища по всички посоки, като лучите на звезда” (“Песента на колелетата”), е създаден и голям музеен комплекс за писателя: къща музей и дом-паметник “Йордан Йовков”. Къща музей “Й. Йовков” е уредена през 1968 г. в родния дом на Йовковата съпруга Деспина Колева. И до днес музеят разтваря гостоприемно врати, за да покаже къде се е венчал писателят след края на Първата световна война – тогава все още млад офицер от запаса. В така наречената “голяма стая” на този дом на 15 декември 1918 г. се вричат във вярност обещаващият писател Йордан Йовков и добричлийката Деспина Колева. Венчавката им е вписана под № 41 в “Регистър за венчанията през 1908 до 1920 г.” на църква “Св. вмч. Георги” в гр. Добрич. В родната къща на съпругата си белетристът започва да работи върху първата си следвоенна творба – повестта “Жетварят”. От прозорците на „голямата стая” той наблюдава варненското шосе с изтеглящите се по него български войски и пише на своя бивш съученик Григор Василев: „Окончателно съм решил в себе си, че било с голям или малък успех, призванието, от което не мисля да се отказвам, ще е литературата” (3.11.1918 г.). И действително оттук нататък той рицарски се посвещава на литературата – на нея отдава всичките си сили и време, чужд на светски прояви, политически пристрастия, дори отказал се от малките човешки радости като приятелски визити и семейни разходки. От тази къщичка през пролетта на 1919 г. писателят бяга тайно през румъно-българската граница от Добрич във Варна, завинаги разделяйки се с любимата Добруджа, която не ще доживее да види върната отново на България (1940 г.). Това е единственият дом в Добрич, в който белетристът е живял, и затова през 1976 г. къща музей “Й. Йовков” е обявена за паметник на културата с национално значение, а само четири години по-късно към нея е построен грандиозният дом-паметник “Й. Йовков”. Като кулминация на тържествата по повод 100-годишнината от рождението на писателя на 28 ноември 1980 г. в Добрич е открит и Дом-паметник в негова чест. В новия музей е уредена голяма и изключително богата експозиция за белетриста, в която са представени ценни оригинали, свързани с живота и творческия му път. Те постъпват в музея най-вече чрез едно голямо дарение – на неговата дъщеря Елка Йовкова. Тя предоставя архива на своя баща на Дом-паметника в Добрич, за да го направи достояние на музейната публика. И днес Домът поддържа близък контакт с внука на писателя Боян Попов – също дарител, верен приятел и съмишленик на музейните специалисти. Представителната сграда на дом-паметник “Й. Йовков”, съчетание на българските възрожденски традиции със съвременното архитектурно мислене, е гостоприемна среда за адекватно представяне на живота и творческото дело на писателя. Модерен е и интериорът на музея, чийто акцент е паното “Йовковият свят” от известния български художник Стоимен Стоилов, изработено по техниката на средновековната преславска рисувана керамика. През 1995 г. по повод 30-годишнината на Съюза на архитектите в България проектантският колектив на сградата (арх. Атанас Стоянов, арх. Асен Коев, арх. Георги Михайлов, арх. Пламен Ганчев) е отличен с най-високата архитектурна награда – архитектурен Оскар “Архскар”, връчвана досега за пръв и единствен път. Дом-паметник “Й. Йовков” е и един от Стоте национални туристически обекта, ежегодно посещаван от хиляди организирани и неорганизирани туристи. В неговия фонд се съхраняват около 10 000 движими културни ценности за Йордан Йовков и още толкова за Дора Габе, драматичната актриса Адриана Будевска, за първия балетмайстор в България Анастас Петров и неговия брат – художника Петър Дачев, както и за някои съвременни добруджански творци.  Екипът на музея работи за неговото утвърждаване като културен център, който да се развива в различни направления: събирателска и експозиционна работа, научноизследователска и издателска дейност, работа по проекти, както и реализиране на културно-просветни инициативи. На всеки пет години дом-паметник „Й. Йовков” инициира научна конференция по повод съответната годишнина от рождението на писателя.  Музеят периодично издава научни сборници, книги и рекламни материали. А неговото централно фоайе е пригодено за културни прояви от различен характер: представяне на книги, концерти, танцови и театрални спектакли. Това е и музейно пространство за разнообразни временни изложби. Чрез подобни изяви Дом-паметникът функционира пълноценно, среща се отблизо със своята публика, обменя идеи и практики. Експозицията на музея предлага едно пътуване по житейските и творческите пътеки на белетриста. Известно е, че животът на Йовков не е бурен и изпълнен с приключения. Съвременниците му го определят като консервативен и уседнал човек, който държи на семейното гнездо и не обича да променя навиците си. Дори предпочита да върви по едни и същи улици, да посещава едни и същи кафенета, да се среща с определен кръг хора. Затова акцентът е поставен най-вече върху творческите периоди на писателя. Експозицията е хронологично подредена и в нея са обособени отделни тематични ядра. В началото е представена родната Жеравна и ученическите години на Йовков. След това посетителят попада в предвоенна Добруджа от началото на ХХ век, където писателят учителства цяло десетилетие. Тук младият поет Йовков съжителства с ранния белетрист Йовков чрез първите му изяви по страниците на литературната ни периодика. Следва темата за войните, онагледена чрез войнишкото сандъче на писателя, архивни кадри от военните походи и сражения, първи публикации на негови военни разкази, както и първите му две книги като писател – “Разкази. Т. 1.” (1917 г.) и “Разкази. Т. 2.” (1918 г), за които е удостоен с литературната премия „Иван Вазов” и наградата на фонд „Напредък” на БАН. Неслучайно един от най-ранните рецензенти на Йовковите военни разкази Боян Пенев отбелязва: “От всичко, което е написано досега в литературата ни около турско-българската война, това е най-ценното в художествено и в психологическо отношение”. Пред музейната публика са очертани и следвоенните години, когато Йовков отново се връща в Добруджа, а след това се установявя за година и половина във Варна. Ръкописни страници от повестта „Жетварят”, ценни издания на книгата, кореспонденция с редактора на „Златорог” Владимир Василев маркират усилията на писателя да създаде първата си следвоенна книга. Експозицията отвежда посетителя и в румънската столица Букурещ, където белетристът попада със семейството си през периода 1920–1927 г. и работи като секретар, а по-късно като драгоман (преводач) в Българската легация. Особен интерес представляват пишещата машина “Адлер”, на която Йовков преписва на чисто своите творби и ги изпраща по пощата в София – главно на сп. „Златорог”, както и дипломатически документи, свързани с престоя му в румънската столица. Естествено, тук са изложени първите издания на първите два сборника с невоенни разкази на белетриста: „Последна радост” (1926 г.) и „Старопланински легенди” (1927 г.), документирани с ръкописни страници и публикации в литературната преса. Последните десет години от живота на Йовков – от 1927 до 1937 г., когато се завръща със семейството си в България и живее в София, са въведени чрез автентичната му работна стая. Тук времето сякаш наистина е спряло. В тишината и уюта на този кабинет писателят работи върху своите нови творби. До масивното бюро е неговата библиотека с книги на Ботев, Вазов, Пенчо Славейков, Яворов, с многобройните томове на Сборник за народни умотворения, наука и книжнина. От стената го гледа баща му Стефан Йовков, седнал господарски пред къщата си в с. Чифуткьой, загледан към добруджанската шир. Емблематичната картина е поръчана от писателя по снимка и е дело на известния художник и приятел на белетриста Борис Денев. А експонираните в съседство дрехи и лични вещи ни представят интимната страна на човека Йовков. В софийския си период писателят е видян не само като майстор на късия разказ, но също като драматург и романист. Затова наред със сборниците „Вечери в Антимовския хан” (1928 г.), „Женско сърце” (1935 г.) и „Ако можеха да говорят” (1936 г.) са показани афиши, театрални програми и покани, ръкописни страници, книги и снимки от спектакли от края на 1920-те и началото на 1930-те години, когато четирите Йовкови драми – „Албена”, „Боряна”, „Милионерът” и „Обикновен човек”, са поставени на сцената на Народния театър от режисьора Николай Масалитинов. А ред скици и ръкописни откъси заедно с първи публикации на части от творбите, както и първите им издания в книги, насочват към романовите опити на белетриста: “Чифликът край границата” (1934 г.) и “Приключенията на Гороломов” (1938 г., посмъртно). Оказва се, че Йовков е един от най-превежданите в чужбина български автори. С този факт посетителят се запознава в последната част на експозицията. Негови творби са преведени на около 40 езика. Някои от тези преводи могат да бъдат видени в музейните витрини: на английски, руски, немски, френски, румънски, унгарски, чешки, корейски, арабски език и т. н. Не са подминати и многобройните тържества в чест на писателя, на които приживе неизменно присъстват съпругата му Деспина и дъщеря му Елка Йовкова. Музейният посетител узнава имената на носителите на литературна награда “Йордан Йовков”, която се връчва през пет години от 1970 г. насам на изявени български белетристи, които творят в духа на Йовковата традиция. Нейни носители досега са Дико Фучеджиев, Емилиян Станев, Илия Волен, Петър Славински, Ивайло Петров, Николай Хайтов, Марко Семов и Антон Дончев. Експозицията завършва с разнообразни юбилейни вестници, дипляни, пощенски пликове и марки, открити пощенски карти, значки и юбилейни знаци, които маркират отделни годишнини от рождението на писателя. На музейната публика обаче припомняме, че ще открие истинския Йовков не е толкова в хронологията на житейските факти, колкото в неговите творби. Доближаването до света на автора изисква проникновен прочит на книгите му. Или както сподели някога Петър Увалиев – преди да станем почитатели на Йовков, трябва да бъдем негови прочитатели. Затова общуването с музейната публика е непрекъснат процес, който се реализира в различни посоки, най-въздействащата от които е експозицията. Поради това експозицията не би трябвало да бъде веднъж завинаги формиран културен продукт, а постоянно адаптиращ се артефакт. Най-близката цел на екипа на дом-паметник „Й. Йовков” е да обнови постоянната експозиция на музея, за да я доближи до съвременните изисквания на потребителя: по-голяма атрактивност, използване на модерни технически средства, съучастие на музейната публика в процеса на съпреживяване на литературната ни история, представяне на различни гледни точки към творчеството на автора, като по този начин се провокира активно осмисляне на неговите текстове. Когато разгърнем летописната книга на дом-паметник „Й. Йовков”, в началото и ще прочетем развълнуваните думи на дъщерята на писателя Елка Йовкова при откриването на музея: “Йовков издигна Антимовския хан в нашата литература и го насели с добруджанци, а добруджанци му издигнаха този прекрасен дом, като така изразиха своята голяма любов и почит към творчеството и личността му.” Тези думи може би най-точно и лаконично синтезират основанията на хората от Добруджа да изградят музей за писателя в сърцето на равнината – в град Добрич, като така отново препотвърдят мита за изконната връзка на Йовков с Добруджа – за Йовкова Добруджа.
        </information>
        <openHours>
            Работно време
            зимно: 8-12 и 13-17 ч.; почивни дни събота и неделя;
            лятно: 9-13 и 14-18 ч; събота 9-12 и 13-16ч.;неделя-почива
        </openHours>
        <address>ул. Генерал Гурко 4, Добрич</address>
        <position>43.564755, 27.832609</position>
    </place>

    <place>
        <number>24</number>
        <name> Архитектурно-парков комплекс "Двореца" </name>
        <information>
            През 1921 година румънската кралица Мария решава да посети Балчик, заинтригувана от разказите на приятелите си княз Сатмаре и неговата съпруга Ортанса, наричащи града „зелен оазис". Запленена от природното очарование на мястото, от белите скали и тихото море, тя решила да изгради тук своя лятна резиденция и през 1937 година дворецът бил готов. Нарекла го "Тихото гнездо". За щастие имала строго изискване: сътвореното от човешка ръка да не нарушава естествената красота и великолепие на местността. Онова, което веднага се хвърля на очи, са различните религиозни сюжети, архитектурната композиция, митологичните персонажи. Специално поканен да сътвори красивите паркове бил швейцарецът Жул Жани, който до революцията в Русия бил главен градинар на император Николай Втори. След неговата смърт през 1937 година, делото му довършва Гутман, друг един швейцарец от еврейски произход. До голяма степен очарованието на парка и днес се дължи на техните умения и усилия. Отделните части на парка и двореца носят различни имена: Гетсиманската и Плачещата градини, Градините на Аллах, Кръстовидното водно огледало, Английският двор, Мостът на въздишките, Алеите на Виното и на Вековете, Висящите градини, изворите "Бял кладенец" и „Чатал чешма", Нимфеума/римска баня/, красиви водопади, водни канали, лабиринти от тайнствени и красиви места.  Тук няма внушителни помпозни сгради, не личи стемеж да се вдъхне величие или могъщество. Напротив – всичко сътворено от човека е вписано в пейзажа така, сякаш винаги е било тук – малките каменни вили с покриви от турски керемиди, приютявали някога кралицата, семейството и антуража й са разпръснати из великолепния парк. Израстналите край реката огромни каваци нарочно са заобикаляни при прокарването на алеите, дори трите воденици все още са тук ... Вила „Тихото гездо” – вилата на кралицата. Изградена е през 1925 г. по първоначални скици на румънския художник Александру Сатмари, които са преработени в архитектурни чертежи от военния архитект Емил Гюнеш (1890–1945). В градежа участват войници под ръководството на генерал Зион, под надзора на личния секретар на кралица Мария – Гаетан Дениз.  Римска лоджия (Нимфеум) - Оригиналното наименование на тази каменна пергола е Suliman Leïc – Водите на мира. Днес тя е по-известа като Нимфеума, като нимфеумите са храмове на древногръцките богини на водта. Триструйната чешма на северната страна на Нимфеума е съществувала тук от векове. Внимание заслужават параклиса „Стела Марис" (построен през 1929 - 1930 г.) и гроба на кралица Мария. Параклисът „Стела Марис” е копие на църква от 15 век, която и до днес съществува в северната част на остров Кипър. Там тя се нарича Св. Джеймс и се намира в селцето Трикомо (Trikomo) или Иени Искеле (Yeni Iskele) (гръцкото и турското име на селището), на 20 км от град Фамагуста. Кралицата посещава Трикомо и много харесва църквичката. Изпраща специален каменоделец, който да вземе размерите и да изгради такъв храм в резиденцията й в Балчик. Дворецът в Балчик е своеобразна архитектурна интерпретация на стремежа на неговата създателка Мария към красота и хармония. Едно романтично бягство от реалността към вълшебството на природата. Вечерта на 18 юли 1938 година, след тежко боледуване, кралица Мария умира. Последното й желание - нейното сърце да бъде съхранено в двореца, било изпълнено. По-късно, когато по силата на Крайовския договор Южна Добруджа е върната на България, на 8 септември 1940 година ковчежето със сърцето на кралица Мария е изнесено от параклиса „Успение Богородично" и върнато в Румъния.
        </information>
        <openHours>
            N/A
        </openHours>
        <address>курорт "Двореца", Балчик</address>
        <position>43.403207,28.145634</position>
    </place>

    <place>
        <number>25</number>
        <name>Перперикон</name>
        <information>
            Перперикон /Хиперперакион/ се намира на 15 километра североизточно от Кърджали. Извисява се на скален връх с надморска височина 470 метра. Знайно е, че още старогръцкият историк Херодот споменава за прочуто светилище - прорицалище на древния тракийски бог Дионис - Загрей, намирало се някъде в Родопите. Неговата жрица била не по-малко известна от прочутата Пития от Делфи. А римският автор Светоний добавя, че тук са идвали самият Александър Велики, както и бащата на първия римски император Гай Октавий, за да узнаят съдбата си. Според професор Николай Овчаров, именно Перперикон се оказва това дълго търсено светилище, което се появява към края на бронзовата ера и функционира чак до приемането на християнството в Родопите - началото на V век. В къснобронзовата и ранножелязната епоха Перперикон се превръща във внушителен култов център. Към края на старата и първите векове на новата ера градът добива своя завършен вид. Негов център безспорно е бил дворецът-светилище с голямата овална зала. През последните години бяха проучени значителни части от крепостта на върха, Акропола. Близо до двореца в Акропола археолозите попаднаха на най-ранната църква, открита досега в Родопите. „По всичко изглежда, че именно оттам, в началото на V век, започва известната мисия на епископ Никета Ремесиански за християнизация на Великата планина", пише професор Овчаров. Перперикон запазва своя блясък и през Средновековието. Разкопките, провеждани всяка година, разкриват все нови и нови факти за този уникален археологически комплекс.
        </information>
        <openHours>
            Май – октомври: 7:30-20:00 ч.
            През останалите месеци на обекта няма екскурзоводи и не се предлагат беседи.
        </openHours>
        <address>Кърджали</address>
        <position>41.626364,25.370034</position>
    </place>

    <place>
        <number>26</number>
        <name>Художествена галерия "Владимир Димитров - Майстора"</name>
        <information>
            Художествена галерия „Владимир Димитров-Майстора”, е основана през 1944 година с откриването на изложба, включваща 50 платна на Майстора, дарени от самия художник. През 1972 година в центъра на град Кюстендил е открита първата в страната специално построена за галерия сграда. Осветлението в изложбените зали е естествено горно. Галерията притежава уникална колекция от творби, които показват богатите традиции и високи постижения в изобразителното изкуство преди всичко на кюстендилските, а също така и на други изтъкнати български и чуждестранни художници. Като обем творчеството на Майстора заема основно място в общия фонд на галерията и включва живопис, акварели и рисунки.
        </information>
        <openHours>
            Работно време
            Април – октомври: 10.00 – 18.00 ч.
            (без почивен ден)
            Ноември – март: 9.00 - 17.00 ч.
            (без почивен ден)
        </openHours>
        <address>ул. Цар Симеон I 11, Кюстендил</address>
        <position>42.283146,22.688954</position>
    </place>

    <place>
        <number>27</number>
        <name>Възрожденски комплекс "Вароша"</name>
        <information>
            Квартал Вароша се обособява в град Горна Джумая в епохата на Възраждането със средищно място църквата „Въведение Богородично”. Вароша е единствената българска махала от общо петте махали на града през първата половина на 18 век, по своя архитектурен силует и структура Вароша не се отличава от кварталите със същото име в другите български градове. Сградите, строени в началото на 19 век са често едноетажни, с малки прозорчета към двора, разпространява се модата къщите да се украсяват отвън художествено - с рисунки – днес има такава запазена къща – известна като Мощанската къща. Квартал Вароша е реставриран през 80-те години на 20 век и е запазил духа и стила си и се е обособил като едно уютно и атрактивно за туристите място – тук се помещават школите към Центъра по изкуствата, Обединен детски комплекс, тук са ателиетата на благоевградските художници, малки ресторантчета могат да приютят туристите за почивка и вкусна гощавка. Църквата „Въведение Богородично” е национален паметник на културата. Строежът на църквата „Въведение Богородично” започва през 1840 г. и завършва през 1844 г. с доброволните спомоществувания на българите от града. През 50-те години на ХІХ в. в двора й се устройва и новото светско училище. В архитектурен план църквата в Горна Джумая е трикорабна псевдобазилика. Изографисването на храма се извършва на няколко етапа. След 1879 г. българите в Джумая специално канят зографи, които да изпишат стените в духа на традицията. Черквата е дело на майстори-строители от село Стоймирово, Малешевско и на доброволния труд и пожертвувания на всички българи от града и околните села. Стенописите са дело на зографи от Банската художествена школа - Михаил Голев, Димитър Сирлещов, Коста Марунчев. Преобладаваща част от иконите са дело на майстори от Банската и Самоковската художествени школи. Иконостасът е изработен по подобие на този в църквата в Рилския манастир, и макар да му отстъпва по размери и изящество, се нарежда сред най-добрите и най-интересните образци на българското дърворезбено изкуство от възрожденската епоха от резбари от Самоковската и Дебърската художествени школи, което го прави ценен образец на българската църковна дърворезба. Таванът е изработен от майстори от Дебърската художествена школа. По отношение на някои архитектурни елементи и зографията на храма са извършени някои реставрационни работи през 80-те години на ХХ в. В двора на църквата се намира паметника на майор Николай Павлович Орлински, командир на руския военен отряд, който осъществява първото освобождение на Горна Джумая на 12 февруари 1879 г., поставен през 1978 г. През 1986 г. е започнат и през 1987 г. е завършен Мемориалът на Делчевия род, който също се намира в двора на храма.
        </information>
        <openHours>
            N/A
        </openHours>
        <address>Благоевград</address>
        <position>42.017793,23.100480</position>
    </place>

    <place>
        <number>28</number>
        <name>Музей Рилски манастир в Рилска света обител</name>
        <information>
            За Рилската света обител е невъзможно да се разкаже, защото не достигат думите, с които да се опише това чудо на вярата и архитектурата. Създаден през 30-те години на X век на мястото на стара постница, манастирът многократно е разрушаван и възстановяван. Негов създател е отшелникът монах Йоан Рилски, роден около 876 година в село Скрино, сгушено в гънките на Осоговската планина. След смъртта му в 946 година, този първи и най-велик български светец бил канонизиран в Средец /София/. След безброй митарства мощите му, оцелели по чудо, през 1469 година отново били върнати в обновения Рилски манастир, Юздето и до днес са предмет на поклонение. Преподобният Иван Рилски е обявен за изключителен небесен покровител на българския народ и е почитан благоговейно от всички българи. През XIV век феодалът Стефан Хрельо Драговол превръща манастира в добре укрепен ансамбъл, който отвън прилича на крепост, а вътре изненадва с мекотата на архитектурните форми: арки, колонади, покрити дървени стълби и резбовани чардаци. В средата на вътрешния двор доминира Хрельовата кула, към която в по-нови времена е добавена и камбанария. Пожари изпепеляват манастира през 1778 и 1833 година, но и двата пъти той бива възстановен от майстор Алекси. Между 1834 и 1837 година била построена главната черква "Рождество Богородично" с фантастично красив иконостас. Изографисали я най-добрите иконописци по онова време: Димитър и Симеон Молерови от Банската художествена школа, Захари Зограф, неговият брат Димитър и племенникът му Станислав Доспевски от Самоковската школа. Манастирът притежава изключително богата библиотека, която съхранява около 250 ръкописни книги от 11-19 век, 9000 старопечатни издания, нотирани ръкописи и възрожденски графични щампи, а музеят е истинска съкровищница със своите 35000 исторически експоната, произведения на приложното изкуство, дърворезби, култови и етнографски предмети. Да не говорим за богатата колекция от икони. Не може да се види всичко в тази люлка на българския дух, история, култура и изкуство, но колкото и малко време да имате, не бива да пропускате две неща: чудотворната икона на Света Богородица Одигитрия /Пътеводителка/, дарена според едно предположение от Мара, сестра на цар Иван Шишман и съпруга на султан Мурад Първи. Второто уникално произведение е кръстът, изработен с фини длета, увеличителни лещи и резбован с игла от монаха Рафаил, роден в радомирското село Калища. Той съумял за 12 години, върху цяло парче дърво с размери едва 81 на 43 сантиметра, да извае 104 религиозни сцени, 36 момента от живота на Исус Христос и още 650 малки фигурки. За създаването на този невероятен шедьовър монахът заплатил със загубата на своето зрение. Рилският манастир е обявен през 1983 година от ЮНЕСКО за паметник на културата със световно значение.
        </information>
        <openHours>
            Манастир: 7.00 до 20.00 ч
        </openHours>
        <address>обл. Кюстендил</address>
        <position>42.133516,23.340419</position>
    </place>

    <place>
        <number>29</number>
        <name>хижа „Скакавица“ и Седемте рилски езера</name>
        <information>
            Хижа Скакавица се намира в Северозападна Рила, на левия бряг на р. Скакавица, в подножието на вр. Кабул, на 1869 м н. в. Изградена е на мястото на първата туристическа хижа в България, построена през 1921-1922 г. от дупнишките туристи, унищожена от стихиен пожар през 1951 г. Сегашната х. Скакавица е построена през 1958-1960 г. с материалната помощ на БТС - София. Представлява комплекс от две сгради с общ капацитет 120 легла, със собствено ел. захранване, туристическа столова, ресторант, бюфет, вътрешни санитарни възли и бани, ски гардероб. Срещу хижата има ски писта с влек. На около 20 мин. от хижата е живописният Скакавишки водопад - най-високият в Рила (около 50 м). Хижата отстои на около 2 ч от курортното селище Паничище и на около 1.30 ч. от х. Пионерска. От хижата може да се предприемат преходи до: циркуса на Седемте езера - 2 ч.; х. "Рилски езера" -1 ч.; х. "Седемте езера" -1.45 ч.; х. "Ловна" -1.45 ч; х. "Иван Вазов" - 4 ч.; х. "Мальовица"-6.30ч.; Рилски манастир-7ч. Седемте рилски езера са разположени стъпаловидно сред едноименния циркус в Северозападна Рила от 2100 до 2500 м н. в. Циркусът е заграден на изток от вр. Хайдута (Харамията) и хребета, който се спуска северно от върха; на юг от стръмния скалист склон на платовидната заравненост Раздела и на Отовишкия хребет; на запад от безименния връх над третото езеро (Бъбрека) и от източния скалист склон на хребета Сухия рид. Циркусът е отворен на север, а езерата представляват най-живописната гледка в Рила. Когато човек стъпи по тези места, той се чувства в истинско езерно царство, попада сред сложен и огромен рилски циркус, където езерата са разхвърляни амфитеатрално, заобиколени от пропасти, скали и зъбери и между личните върхове Хайдута (Харамията), Езерния и Отовишки връх. Езерата са номерирани и наименувани. Официално приетата номерация ги проследява отгоре надолу. В този порядък носят следните наименования: първото - Сълзата, дълбоко около 4-5 метра; второто - Окото, дълбоко 37.5 м (най-дълбокото езеро на Балканския полуостров); третото - Бъбрека, в чиито води се вижда отражението на вр. Хайдута (Харамията), с най-голям воден обем и прозрачност (около 18 м дълбочина); четвъртото - Близнака, дълбоко 27-28 м, с най-голяма водна площ; петото - Трилистника, дълбоко 6- 7 м; шестото Рибното, най-плитко (2-3 м), на неговия бряг се намира х. "Седемте езера"; седмото - Долното (Черното), дълбоко 10-11 м, събира водите на всички езера, даващи началото на р. Джерман, ляв приток на р. Струма. Независимо от голямата надморска височина, в тях има живот. В „Бъбрека", „Окото" и „Сълзата" виреят множество разнообразни сладководни водорасли, някои видове низши гъби, ракообразни, пъстърва. Бедни са на висша флора, защото е къс вегетационният период - само около 100-150 дни годишно, от юли до октомври, когато не са заледени. Достъпът до циркуса се улеснява значително, ако се ползва пътническата въжена линия от х. "Пионерска" до х. "Рилски езера". Тя изкачва желаещите от 1580 до 2100 метра само за 16 минути, като така се спестява усилието за преодоляване на най-стръмния участък от маршрута.
        </information>
        <openHours>
            N/A
        </openHours>
        <address>обл. Кюстендил</address>
        <position>42.230270,23.303620</position>
    </place>

    <place>
        <number>30</number>
        <name>Къкринско ханче</name>
        <information>
            Всички знаем, че Левски е заловен в Къкринското ханче, върнат в Ловеч, после закаран в Търново, съден и обесен в София. За предател на Апостола бил набеден свещеноиконом Кръстю Тотев Никифоров - според ловешкия писател Марин Колев "един изключително честен и кадърен човек, когото историята е реабилитирала отдавна, но това е известно на малцина". След Освобождението поп Кръстю изпаднал в немилост, поискал сам да бъде съден, за да изчисти името си от гнусното подозрение и да бъде разстрелян и низвергнат, ако се докаже, че е виновен. Но не успял и починал на 21 септември 1883 година. След залавянето на Левски ханчето е изоставено, в края на 19 век го доунищожава пожар и остават само основите. На 5 юни 1924 година, по инициатива на доктор Никола Сяров, е основан граждански комитет, който го възстановява. В двора е издигнат плет, подобен на този, който Левски се опитал да прескочи в онази злокобна утрин. До стария бряст е скромният му паметник.
        </information>
        <openHours>
            Ноември –март: 8.00-12.00 ч. и 13.30 – 17.30 ч. (без почивен ден)
            Април – октомври: 8.00 -12.00 ч. и 13.00 – 18.00 ч. (без почивен ден)
        </openHours>
        <address>Къкрина</address>
        <position>43.124613,24.884342</position>
    </place>

    <place>
        <number>31</number>
        <name>Музей на народните художествени занаяти и приложните изкуства</name>
        <information>
            Началото на музейното дело в Троян е положено през 1924 г. от учителя краевед Власи Илиев Лингорски, автор и на първата история на града. Малката музейна сбирка в читалището, създадена по негова инициатива, е разположена между книгите в библиотеката. В продълговат шкаф със стъклени витрини са подредени еснафски кондики и чорбаджийски тефтери, тапии и рабоши, оръжие, стари монети и случайно открити археологически находки от римските станции по Траяновия път и крепостите на Троянския балкан. По-късно уредник на музейната сбирка става известният троянски общественик Андрей Шипковенски, който прави и първото записване на експонатите в инвентарна книга. През 1939 г. читалищното настоятелство възлага на учителя по рисуване в троянската гимназия Петър Дочев Хаджиев стопанисването на сбирката. С помощта на ученици от горните класове той събира накити, керамични, медни и дървени съдове, троянски носии. Поради липса на място събраното е подредено на читалищния таван. По същото време в гимназията “Васил Левски” е направена малка сбирка, в която са показани материали, свързани с живота и делото на Апостола на свободата. През 1944 г. сбирка е открита и в Троянския манастир, където е показано и скривалището на Васил Левски. През 1933 г. Троянската популярна банка урежда в Мюнхен изложба на български занаятчийски произведения. В хрониката си от 15.12.1933 г. в-к "Хемус" (излизал в Троян) отбелязва: "...Произведенията на троянските занаятчии са направили много силно впечатление на немците. Поискано от управата на банката да устрои такава изложба в Хамбург и Виена. Идущата пролет ще има изложба в Милано." През същата 1933 г. Троянската Популярна банка урежда в града Постоянна занаятчийска изложба, аранжирана от известния български художник Александър Жендов. Именно тази изложба е предшественик на днешния Музей на народните художествени занаяти, уредена по най-модерен за времето си начин. Издаден е и Каталог на троянските занаяти на високо художествено равнище, който днес можем да окачествим като първото рекламно издание на Музея. В края на 50-те години градската музейна сбирка съдържа солиден фонд от материали, преобладаващата част от които са дело на троянските майстори на народните художествени занаяти. Подредбата им в залите на старото читалище е съобразена с етнографските особености на балканджийското жилище. През месец март 1962 г. в Троян, под патронажа на Института по изкуствознание, е организирана окръжна теоретична конференция за състоянието и перспективите на народните художествени занаяти в Ловешки окръг, придружена от изложба. На тази конференция се ражда и избистря идеята за създаването в Троян на Музей на народните художествени занаяти и приложните изкуства. През 1966 г., още преди уреждането на първата музейна експозиция в сегашната сграда и преди организирането на Задругата на майсторите на народните художествени занаяти – София, е създадена творческата база на музея, известна под името Ателие на троянските майстори, по късно общинска фирма "Троянски майстори". То е обединение на майстори от различни занаяти, което осъществява на практика художествената програма на музея. Ателието достигна значими икономически резултати чрез завоюваните пазари у нас и в чужбина на продукцията си (предимно копия и реплики на музейни оригинали). На 3 октомври 1968 г. по случай 100-годишнината от обявяването на Троян за град академик Ангел Балевски – тогавашният председател на БАН, открива новата експозиция на музея на занаятите. През 2008 г. се навършват 40 години от това събитие.
        </information>
        <openHours>
            Април – октомври:
            09.00 – 17.00 ч. без почивен ден
            Ноември – март:
            09.00 – 17.00 понеделник – петък
            10.00 – 15.00 събота
            Неделя – с предварителна заявка за групи
        </openHours>
        <address>ул. Троян 1, Троян</address>
        <position>42.884479,24.709732</position>
    </place>

    <place>
        <number>32</number>
        <name>Исторически музей</name>
        <information>
            Историята е запазила думите на Феликс Каниц, който, озовал се в този град, смаяно възкликнал: "Долината на Тетевен е вълшебна, неизмеримо красива!" Уютната котловина, през която тече река Вит, оградена от могъщите върхове Острич, Петрахиля, Червен и Равни камък, е наистина такава. Първият археолог, който започва разкопки из земите в региона на Тетевен и проучва многобройните надгробни могили и пещери, е роденият тук Рафаил Попов. Усилията му донасят неочаквано богати резултати и неговите съграждани решават да ги съберат в музей. През 1932 година е издигнат Дом-паметник в чест на падналите в три войни - Балканската, Междусъюзническата и Първата световна. Именно в него днес, на площад "Сава Младенов", се помещава Градският исторически музей на Тетевен. В раздел "Археология" са показани оръдия на труда от късния палеолит и от неолита: череп на пещерна мечка, зъби на глиган, медна брадва, кремъчна стъргалка, медна игла, култова брадвичка със стилизирани фигури, глави на овен, вол и коза. Бронзовите и сребърни сестерции от времето на императорите Траян и Комод, съкровище от над 1 300 сребърни монети, сечени през II-IV век и надпис, който посочва, че Тетевен е бил в границите на провинция Диптенсия, са доказателства, че тук е имало и римско селище. Името на Тетевен се споменава за първи път в писмен източник от 1421 година и вероятно идва от думата „тетива", защото, погледнат отвисоко, градът наистина наподобява тетива на лък, опъната по протежението на река Вит. 16 и 17 век са период на благоденствие и разцвет на Тетевен. Градът се разраснал, но къщите били толкова близо една до друга, че по покривите им можело да се отиде от единия до другия край на селището. Произведенията на тукашните майстори се предлагали не само на пазарите в Солун и Цариград, но и на запад - в Австрия и Германия. Започнали да го наричат „Алтън Тетевен" /Златен Тетевен/. В града имало 60 хаджии, хиляди били поклонниците, ходили до Рилския и манастира „Зограф", три метоха разгръщали мисионерска дейност. Разцветът траял до 1801 година, когато Тетевен бил опустошен и изпепелен от кърджалиите. От 3000 къщи останали само четири, въпреки че кърджалиите не успели да го превземат със сила, а влезли в него с измама. И трябвало да минат няколко десетилетия, за да се въздигне той от руините и през 50-60-те години на 19 век да се превърне отново в един от занаятчийските центрове на България. През 1871 година Васил Левски основава в близкото село Гложене един от най-многочислените тайни революционни комитети, но след злощастния обир на турската хазна при Арабаконак членовете му са арестувани и изпратени в Диарбекир. В музея се пази факсимиле от писмо на Апостола до Каравелов със следните малко познати знаменателни редове: "Общи е заслужил смърт, но му се прощава поради простотията му." В музея е запазено и още едно факсимиле: признанието на Мидхат паша, че българите от този край са били принудени насила да приемат ислямската вяра. Две думи и за тукашната сливова ракия, на която съперничи само произвежданата в Троян. Когато някой гостя спомене, тетевенци сусмивка отвръщат, че с троянската си плакнат чашите, преди да отпият от своята. Надпис в музея припомня и знаменателните думи на Иван Вазов: "Ако не бях дошъл в Тетевен и аз щях да бъда чужденец на майка България... Ходил съм и в Швейцария, и по други места из Европа, пребродил съм България,но не съм видял по-вълшебен край."
        </information>
        <openHours>
            летен сезон /01.05 - 31.10/
            понеделник - петък
            09:00 ч. - 17:00 ч.
            събота, неделя и празнични дни
            10:00 ч - 17:00 ч.
            Зимен сезон /01.11 - 30.04/
            понеделник - петък
            09:00 ч. - 17:00 ч.
            събота, неделя и празнични дни
            10:00 ч - 16:00 ч.
        </openHours>
        <address>пл. Сава Младенов, Тетевен</address>
        <position>42.922344, 24.267551</position>
    </place>

    <place>
        <number>33</number>
        <name> с. Брестница – пещера „Съева дупка“ (400 м.)</name>
        <information>
            Името на пещерата идва от двамата братя - Съе и Сею, укривали се в нея оттурците по време на робството. Входът й е под скален откос, висок шест и половина метра, обрасъл с папрат и мъхове. Дължината на Съева дупка е 400 метра, а температурата целогодишно е в границите от 7 до 11 градуса по Целзий. Предполага се, че е образувана преди около 3,5 милиона години. Била проучена за пръв път през 1883 година от професор Златаров, а 10 години по-късно неговия пример последвали и братята Шкорпил. През 1963 година Съева дупка е обявена за природна забележителност, а през 1967 година -благоустроена. Днес тя е обезопасена и много добре осветена. С умение и вкус проектантите и строителите са постигнали това, без да накърнят присъщите й романтика и тайнственост. В нея са намерени кости на животни, глинени съдове и даже монети от времето на Римската империя. Пещерата се състои от пет зали. Първата от тях е наречена Купена. С дължина 50 и ширина 19 метра, ориентирана в посока изток-запад, тя е сравнително бедна на образувания. Името си е получила от високия 3,5 метра каскадно оформен сталагмит, наподобяващ купа сено. Втората зала, Срутището, е получила името си от падналите от тавана блокове, вероятно от земетресение, станало преди векове. Отдясно на пътечката е забележителният сталактон, наречен „Дебелата Берта", който наистина прилича на голямо оръдие. Малките сталактити по тавана наподобяват вкаменен дъжд, а на южната стена на залата внимателното око може да забележи женска фигура, често оприличавана на чакащата майка на поета Димчо Дебелянов. В западния край са каменните струни, наречени Органът на пещерата. На северната стена съзираме вкаменен водопад, а в най-западния край е сталагмитът, наречен Минарето.  Третата зала е наречена Хармана, вероятно защото е равна и почти кръгла, с размери 41 на 40 метра. Веднага се хвърля в очи най-дебелият сталактон на пещерата - с височина 4,5 и обиколка 13 метра. Северната му страна искри, сякаш е посипана със скреж или със скъпоценни камъни. Това е причината да го наричат още Брилянтен. Акустиката на Хармана е забележителна, затова тук са пели много хорове. В тази зала могат да се видят и единствените в България „хеликтити". Това са наклонени сталактити. Причина за това е постоянното въздушно течение, което отклонява посоката на капките вода встрани Северозападно от Хармана е разположена залата Белият замък. С повече въображение в нея могат да се различат вкаменени слон, лъв, орел, прикованият Прометей, боздугани, слонски уши, мраморни колони, хан Кубрат и неговата жена, балдахини... Най-внушителното образувание в тази зала е огромен сталактон, който наистина наподобява средновековен замък. Последната зала е наречена Космос- заради образуванието, което сполучливо наподобява ракета в полет. От пода се издигат сложно оформени сталагмити. Един от тях наистина изглежда като майка с дете на ръце, други наподобяват Кремълските дворци, а трети приличат на Белоградчишките скали. Може да се види и силуетът на вкаменена жаба. Съева дупка е приказен свят, сътворен от разнообразни по форма и големина сталактити, сталагмити и сталактони, обагрени във всички възможни цветови нюанси, който напълно оправдава ласкавото название на тази пещера - "Подземната перла" на България.
        </information>
        <openHours>
            01. 04 до 30.09.
            09,00 часа – 19,00 часа
            Последно влизане на група: 18,30 часа
            01.10. до 31.03.
            09,00 часа – 17,00 часа
            Последно влизане на група: 16,30 часа
        </openHours>
        <address>Ябланица</address>
        <position>43.046906,24.185522</position>
    </place>

    <place>
        <number>34</number>
        <name>Етнографски музей </name>
        <information>
            Етнографският музей в гр. Берковица представя бита и обичаите на местното население. Във фондохранилищата на музея,създаден през 60-те години на ХХ век, се съхраняват хиляди предмети на художествените занаяти и народните обичаи, фантастичното цветово богатство и изкуство на тъкани, облекла, накити, предмети на домашния бит и някои отколешни обичаи и традиции. По време на турското робство, Берковица е била развито занаятчийско селище, главно в производството на грънци.
        </information>
        <openHours>
            От понеделник до петък:
            08.00 – 12.00 ч. : 14.00 – 17.00 ч.
            Събота и неделя:
            09.00 – 12.00 ч. : 14.00 – 17.00 ч.
        </openHours>
        <address>ул. „Поручик Грозданов“ 7, Берковица</address>
        <position>43.237601,23.128593</position>
    </place>

    <place>
        <number>35</number>
        <name>Къща-музей "Станислав Доспевски" </name>
        <information>
            Къщата-музей „Станислав Доспевски", построена през 1864 година от брациговски майстори в квартал „Вароша", е двуетажна, с еркери и 6 стаи със салон. Притежава богата стенописна украса. Обявена е за паметник на културата. Станислав Доспевски всъщност е псевдонимът на Зафир Зограф - син на Димитър Зограф и племенник на Захари Зограф, един от най-значителните възрожденски художници и един от първите с академично художествено образование. Родоначалник на светския реалистичен портрет. Музейната експозиция включва възстановената битова обстановка, от която лъха истински артистизъм, с автентични вещи и мебели, както и оригинални художествени творби на художника. Най-ценни са фамилните портрети, както и безспорният шедьовър „Домника -българската Мона Лиза".
        </information>
        <openHours>
            Понеделник до петък:
            9.00 – 12.00 : 13.00 – 17.00 ч.
            почивни дни: събота и неделя.
        </openHours>
        <address>бул. „Княгиня Мария Луиза“ 54, Пазарджик</address>
        <position>42.186509,24.325468</position>
    </place>

    <place>
        <number>36</number>
        <name>Къща-музей "Райна Княгиня"</name>
        <information>
            Едно от най-посещаваните места в Панагюрище е къщата-музей на Райна Футекова - главна учителка в девическото училище, която е само на 20 години, когато шие главното знаме на въстаниците. 22 април 1876 - деня на освещаването му, по желание на гражданите тя повежда тържествената процесия, възседнала отбран кон, препасана със сабя и револвер. За честването на 25-годишнината от Априлското въстание тя ушива три нови знамена - копия на оригиналното, от които са запазени две - в родната й къща в Панагюрище и във Военноисторическия музей в София. Двайсет и пет дни след погрома на въстанието Райна Княгиня е заловена от турците и подложена на тежки страдания в Пловдивския затвор. От бесилото я спасяват чужди дипломати, по-късно тя пристига в Русия, учи акушерство, написва своята автобиография и става настойник на 32 спасени деца от Панагюрище. След Освобождението става учителка в Търново, после се омъжва за Васил Дипчев, кмет на Панагюрище. Раждат им се пет сина. Райна осиновява и едно момиченце, сираче. Работи като акушерка в Орландовци.
        </information>
        <openHours>
            Всеки ден - 9:30ч. - 17:30 ч. (без почивен ден)
            Музеят не работи на 1 януари, първият ден на Великден, 24 и 25 декември
        </openHours>
        <address>ул. „Райна Княгиня“ 26, Панагюрище</address>
        <position>42.508370,24.184972</position>
    </place>

    <place>
        <number>37</number>
        <name>пещера „Снежанка“ (Дължина: 145 м)</name>
        <information>
            С право е наричана една от най-красивите пещери. Снежнобелият цвят на дребнозърнестите мрамори, които е прорязала Новомахленска река преди повече от 3,5 милиона години, за да създаде това природно чудо, я прави неповторима. Оттам идва и името на пещерата, защото в така наречената Вълшебна зала, сред изящните синтрови образувания и езера, очарованото око с лекота различава фигурата на Снежанка, балдахина на нейното легло и други детайли от любимата приказка, сътворени сякаш от феерична снежнобяла материя. В пещерата могат да се видят едни от най-красивите карстови форми в България. Безспорно подобряват настроението табелите с надписи като: "По-бавно", "Не се предавай", "Спри и си почини"... Няколко са предположенията за името и на близкия град Пещера, но надделява становището, че причина за това наименование най-вероятно са пещерите Снежанка и Юбилейна. Находките, открити там, дават основание на изследователите да заключат, че през бронзовата епоха те са били обитаеми и, че възникването на селище в Пещерската котловина, е станало някъде през втората половина на IV век преди Христа. Много свидетелства са останали от времето, когато са се смесвали трите етноса -траки, славяни и българи: не само мостове, останки от пътища и крепости, но и саркофази, култови предмети, оръдия на труда, накити и оръжия. Снежанка е една от най-малките пещери в България, но е много богата на сталактити /най-големият е с дължина 1,27 метра/, сталагмити, сталактони и драперии. Особен чар й придават петте синтрови езерца, в които могат да се видят пещерни бисери. В средата на пещерата има кръгли огнища, до които са намерени предмети от ранно - желязната епоха и кости на животни. Има предположения, че траките от племето беси са я ползвали като убежище. Тази приказна пещера, разположена в Баташката планина, била открита случайно на 3 януари 1961 от трима алпинисти от туристическо дружество "Купена", Пещера, които влезли вътре в 9 часа сутринта, а я напуснали късно вечерта, запленени от нейната хубост. Същата година пещерата била проучена и от специалисти от Българската академия на науките. Един от тях я кръстил „Снежанка". Била благоустроена и отворена за туристически посещения през 1968 година. По главната си ос пещерата е с дължина само 145 метра и заема едва 3150 кв. метра площ, но е изключително богата. Една от най-интересните зали носи интригуващото име "Зала на виметата", заради поразителната прилика между формите на сталактите и на виметата на кравите. Във Вълшебната зала има сталактити, от които при почукване може да се сътвори мелодия. Може би най-интригуваща е "Залата на брадите", от чийто таван висят разположени в редове тъмнокафяви „бради", които не са нищо друго, а могъщите корени на вековните букови дървета, промъкнали се чак дотук през пукнатините на двуметровите мраморни скали.
        </information>
        <openHours>
            От 1 Април до 30 септември: 9:30 - 17:15 ч.(без почивен ден)
            От 1 Октоври -31 март: 9:30 - 16:00 ч. (без почивен ден)
        </openHours>
        <address>обл. Пазарджик</address>
        <position>42.004459,24.278793</position>
    </place>

    <place>
        <number>38</number>
        <name>гр. Батак – Исторически музей</name>
        <information>
            Когато човек се изправи на брега на язовир "Батак" и зарее поглед над Западните Родопи, първото, което му идва на ум, са редовете, написани от Иван Вазов: „Но кой казва, че България не е хубава, божествено хубава и величествена? Елате, елате и погледнете!" Сред красотата на тази планина е трудно, почти невъзможно да се допусне, че в нея се е проливала кръв, но уви, това е самата истина. И то кръв на невинни хора, чието "престъпление" е била жаждата им за свобода, за национална независимост. В историческия музей на Батак се съхраняват експонати от много цивилизации: на траките от войнственото племе беси, на римляни, византийци, славяни, прабългари, османци и българи. Но този град е известен не само у нас, а и по света най-вече с героизма, проявен от неговите жители по време на Априлското въстание. Неговият своеобразен музеен комплекс включва още църквата-костница „Света Неделя", както и Шаровата и Балиновата къщи - исторически паметници, образци на традиционната архитектура от онова време. Втората е приютила и богата етнографска експозиция. Най-внушителният християнски храм в Батак е „Света Богородица", но ние, по разбираеми причини, ще се спрем повече на вече споменатата „Света Неделя". Тя била построена през 1813 година само за 75 дни. Оградили я с високи каменни стени - като крепост, която наричали Калето. След разгрома на въстанието вътре се събрали над 2000 души, най-вече жени, деца и старци, които разчитали на защитата на масивните стени и на Божията закрила. Бранили я три дни. За да сломят защитниците, турците пускали вътре цели кошери с разярени пчели и запалена, напоена с газ слама. Мнозина загинали от задушаване, но най-страшна била жаждата. Майките квасели устните на дечицата със зехтин, докато го имало, а после и с кръвта на убитите. Изкопали с голи ръце кладенец, за да търсят вода, но напусто. Когато решили да се предадат и отворили вратите, там ги чакали жадните за кръв хора на Ахмед ага Барутанлията. И трябвало да избират -между смъртта и приемането на исляма. По-голямата част от тях не се отказали от своята вяра и били избити. След всичко това, турците научили, че тук ще дойде международна анкетна комисия и се опитали да заличат следите от клането. Събрали и погребали част от телата, варосали стените, но кръвта отново избила по тях, та се опитали да свалят мазилката от зидовете. Светът научил за потресаващите зверства най-напред от репортажите на американския журналист, военния кореспондент на вестник „Дейли нюз" Джанюариъс Макгахан, чиито репортажи били издадени в отделна книга и веднага преведени на много чужди езици. Не останал по-назад писателят Виктор Юго, който се застъпил за българските интереси пред френския парламент. И още редица други... След потушаването на въстанието равносметката е страшна: погубени били над 5000 души - мъже, жени и невинни дечица от 6-7000-то население на Батак. През 1955 година „Света Неделя" е обявена за музей, а жителите на този град казват, че тя, след всичко станало, е „малката църква на Батак, в която влизаш с наведена глава", но и „голямата църква на България, от която излизаш с вдигната глава"!
        </information>
        <openHours>
            от 1 април до 1 октомври: всеки ден от 9 часа до 17,15 часа
            от 1 октомври до 1 април: всеки ден от 8,30-12,00 часа и от 13,00 до 17,00 часа
        </openHours>
        <address>пл. Освобождение 3, Батак</address>
        <position>41.942853,24.218472</position>
    </place>

    <place>
        <number>39</number>
        <name>Ждрелото на р. Ерма</name>
        <information>
            Ждрелото на Ерма, на 4 км от град Трън, известно още като Ломниш-кото /по името на близкото село Ломница/, е резултат от хилядолетната работа на реката, прорязала дълбока теснина във варовика. През 1961 година, за да се запазят естествените екосистеми, видовото разнообразие, местообитанията на редки и застрашени видове и забележителните пейзажи, ждрелото е обявено за природна забележителност и защитена територия. Една срещу друга на двата бряга на реката са се възправили две канари, високи около 150-200 метра, наречени Жилав камък и Манастирището /или Църквището/. За радост на търсачите на силни усещания, защото по тях са прокарани повече от десет алпийски маршрута за катерене, с различна категория на трудност. Разбира се, има и легенда за появяването на скалите - романтична и тъжна, която разказва за невъзможната любов на двама млади. Момъкът бил беден, а девойката от богато семейство, което не одобрявало любовта им. Двамата избягали заедно, но майката на момичето ги проклела и те се вкаменили, разделени завинаги. От сълзите им се родила река Ерма. Що се отнася до името на реката, според Константин Иречек то е дошло от обитавалия скална дупка наблизо отец Терапонтий, за когото Паисий пише в своята „История". Свети Терапонтий живял в Лидия по времето на император Валериан и бил свещеник в град Сарди. Името му на черковнославянски /от това на река Хермес в Лидия/ се преобразувало на Йерме. На трънска почва то било преиначено на Ерма. Два са начините да се полюбувате на изключителната красота на ждрелото. Можете да минете през изкуствено прокопания тунел на десния бряг и да го видите оттам. Гледката е внушителна, особено на залез слънце. Или пък да тръгнете по Трънската екопътека, която след 3 километра може да ви отведе до село Банкя. Река Ерма извира от Власина планина край село Клисура в Сърбия. Тя е малка, със средногодишен отток от 2-3 куб. м/сек. и дължина 65 километра, от които само 25 са на територията на България. Навлиза в нашата страна при Стрезимировци, преминава през Трън и след Ломнишкото ждрело отново ни напуска, за да се влее в Нишава. Но преди сливането с нея образува един от най-величествените и красиви проломи в цяла Югоизточна Европа - Пога-новския. Как да не си спомни човек именно на това място възторжените редове, написани от Алеко в прочутия му пътепис "Какво? Швейцария ли?!....": "Цариброд е потънал в мъглата. Погледнете сега на югозапад. Виждате ли онези просечени сиви гигантски скали, блеснали на слънцето. Те тъй успоредно се спущат в бездната, гдето протича реката Ерма. ... Сега вече никоя сила не може ви сдържа, никое разстояние не може ви уплаши, вие забравяте всички условия и задължения на градския си живот и се устремявате към този рай, който постепенно ви се открива и открива нови и нови прелестни и разнообразни картини... Скалите, скоро! Боже, каква е тази пропаст! Каква е там онази бездна, от която се издигат облаци към небето?... Не се спирайте, напред! Още малко, още един хълм... Погледнете сега!... В този момент ще въздъхне ли някой за Тирол и Швейцария, че да го цапна по устата!... Е как да опиша сега ония колосални порти, образувани от разноцветните скали, в които е прикован моят поглед?..."
        </information>
        <openHours>
            N/A
        </openHours>
        <address>обл. Перник</address>
        <position>42.861991,22.649996</position>
    </place>

    <place>
        <number>40</number>
        <name>Панорама "Плевенска епопея-1877 г." </name>
        <information>
            Панорамата „Плевенска епопея -1877 година" има формата на пресечен конус, носен от четири щика, символизиращи оръжието на освободителите, а трите хоризонтални пръстена напомнят за трите щурма на Плевен. Тя реалистично пресъздава града с многобройните тогава минарета, от които днес е останало само едно, както и бойното поле. В централната зала е отразен момент от третия щурм на града от руските войски, представен чрез реални окопи, както и сражението при редута Кованлък. Показана е и помощта от страна на местното население. Панорамата е уникален за европейския югоизток паметник, който сполучливо осъществява синхрон между реалното събитие, случило се някога и неговото художествено пресъздаване. Оживяват бойни сцени, а навън е същият ландшафт - земята, приютила в братски могили костите на загиналите. Когато човек посети този оригинален музей, разбира, защо в хода на войната Плевен придобива толкова голямо военно, политическо и стратегическо значение. По своята продължителност, по броя на участващите войски и по дадените жертви, сраженията при Плевен са най-мащабните събития в Освободителната война, изиграли решаваща роля за нейния победоносен изход. Почти неизвестното дотогава градче привлича вниманието на световната общественост.
        </information>
        <openHours>
            Лятно (1 май - 30 Септември): 9.00 - 12.00 ч. 12.30 - 18.00 ч.
            Зимно (1 Октомври - 30 април): 9.00 - 12.00 ч. 12.30 - 17.00 ч.
            Без почивен ден
        </openHours>
        <address>парк Скобелев парк, Плевен</address>
        <position>43.398697,24.605984</position>
    </place>

    <place>
        <number>41</number>
        <name>Античен театър</name>
        <information>
            Най-емблематичният паметник в архитектурно-историческия резерват „Старият Пловдив" все пак си остава прочутият Античен театър. Смята се, че е построен от Марк Аврелий Траян в началото на II век /макар да съществува и предположение, че може би е бил изграден още преди римската епоха по подобие на гръцките антични театри, за да послужи за народните празненства и обреди в чест на бог Дионисий/.
        </information>
        <openHours>
            Всеки ден: 9:00 – 17:30.
            Дни за безплатно посещение:
            четвъртък за ученици и студенти
            неделя за пловдивчани.
        </openHours>
        <address>Пловдив</address>
        <position>42.146986,24.751123</position>
    </place>

    <place>
        <number>42</number>
        <name> гр. Перущица – Исторически музей</name>
        <information>
            След освобождението от османско робство, възмутен от късата българска памет, патриархът на българската литература Иван Вазов със скръб и преклонение написа своята знаменита „Епопея на забравените". Ето само една строфа от стихотворението „Кочо": „Перущице бледна, гнездо на герои, слава! Вечна слава на чедата твои, на твоята пепел и на твоя гроб, дето храбро падна въстаналий роб!" Няма българин, който да не усети направо със сърцето силата на тези стихове. Макар и написани отдавна, те в никакъв случай не могат да бъдат наречени архаични. Защото възпяват епопеята Априлско въстание - част от същността на всички поколения - сегашни и бъдещи. Хубаво е, че ги има музеите. Като този на Перущица. Векове преди идването на римляните, около карстовия извор близо до някогашната махала Пастуша, свое селище създали траките. В този район са открити 29 надгробни могили, сред които най-известни са Духова и ТБанова. Именно от първата са експонираните днес в музея предмети от времето на траките: бойни колесници, мраморна глава на мъж, статуи на антични божества, оброчни плочки, както и монети, сечени във Филипопол. Хората били привличани от уникалните условия на региона - изобилие от вода, плодородно поле, близостта на планината, здравословния умерен климат, но и от още нещо - красотата на тукашната природа. Смята се, че сегашният град води началото си от древното селище Драговец, разрушен през 1364 година от турските орди, предвождани от Лала Шахин. Но опитите им да накарат хората да приемат исляма били безуспешни. През XV век тук дошли много българи-бежанци от най-западните предели на Балканския полуостров - днешните Албания и Епир. Селището било отново опожарено през 1794 година от кърджалиите на Мехмед Синап. Но Перущица винаги възкръсвала от пепелта. Всички тези нещастни събития и превратности на съдбата не успели да пречупят тукашните хора, защото бил здрав техният български корен. По време на Възраждането, най-славните години на Перущица, тук живели и работили видни просветители и дейци на национално-освободителното движение като Петър Бонев, Спас Гинов, Васил Соколски - Доктора и Кочо Честименски, обезсмъртен от Вазов в едноименното стихотворени. През 1869 година Васил Левски основава в града таен революционен комитет, чиято дейност възобновява Георги Бенковски седем години по-късно. Дошли величавите и трагични дни на Априлското въстание. Седем дни перущенци удържали непрестанните атаки на многократно превъзхождащите ги по брой и въоръжение башибозуци, предвождани от Тъмрашлията Адил Ага. В църквата „Свети Архангел Михаил" те предпочели смъртта пред опасността да попаднат в ръцете на петвековния поробител: мнозина мъже отнели първо живота на собствените си жени и деца, а после и те се самоубили. Загинали 347 души, но не като роби, а като свободни хора. По-късно техните кости били събрани и погребани в същата тази черква. Перущица била опожарена и срината до основи. Градът бил освободен от османците на 3 януари 1878 година. Неговият Исторически музей е свидетелство, че никой от достойните синове на Перущица и делата им не ще бъдат забравени.
        </information>
        <openHours>
            09:00 - 12:00, 14:00 - 17:00 ч.
            Без почивен ден.
        </openHours>
        <address>Перущица, обл. Пловдив</address>
        <position>42.058408,24.547597</position>
    </place>

    <place>
        <number>43</number>
        <name> Женски метох</name>
        <information>
            Метохът в Сопот е възстановен след Освобождението и днес представлява комплекс от построената през XV в. еднокорабна манастирска черква, жилищни и стопански сгради. Запазена е и килията, в която са живяли Хаджи Ровоама и послушницата Рада Госпожина, обезсмъртени в романа "Под игото". Църквата е интересна със своята архитектура - наполовина вкопана в земята, тя напомня удивително една друга уникална църква, тази в село Добърско.
        </information>
        <openHours>
            N/A
        </openHours>
        <address>Сопот</address>
        <position>42.655569,24.758622</position>
    </place>

    <place>
        <number>44</number>
        <name>Национален музей "Васил Левски"</name>
        <information>
            Иконите на църквата „Света Богородица" в Карлово, построена през 1851 година, са рисувани от изтъкнати зографи от Банско, Трявна и Самоков и са наистина забележителни. Гостите на града най-често и най-дълго се задържат пред картината на карловския художник Дечко Тодоров, която представя момент от ръкополагането на Левски в дяконски сан. Посвещаването на църквата предполага смирение, а Христовата вяра учи да се прощава даже на враговете, но днес и невръстните български деца знаят, че Левски не е могъл да се смири пред неправдата и в неспокойната му натура е надделяла съпротивата срещу нея. Такъв човек не би могъл да стане свещеник, макар че духовното му величие е неоспоримо и ако употребя думите-клише "изпреварил времето си", те за него ще бъдат съвсем на място. Защото много преди други прочути революционери, като Гарибалди и Мацини, Левски създаде първата в Европа вътрешна революционна организация, но не като инструмент на насилието, а като средство за осигуряване на свобода и достоен живот - за всички граждани в една „чиста и свята република".Това, разбира се, не е случайно, не идва от нищото. Васил Иванов Кунчев, роден на 18 юли 1837 година, е потомък на два стари карловски рода от горди и свободолюбиви българи. Родната къща на Апостола е един от първите мемориални музеи в България. В продължение на няколко десетилетия в нея са събирани и се съхраняват много вещи, документи и снимки, свързани със семейството, с живота и делото на Васил Левски, на негови сподвижници както от Карлово, така и от други краища на страната. Тук се пазят почти всички научни биографични изследвания и литературни творби, посветени на Апостола, произведения на изобразителното изкуство. Могат да се видят още Устав на Българския революционен централен комитет, униформа от Първата българска легия, знамето на Карловския революционен комитет, основан от Левски през 1869 год. и още много други интересни експонати. През 2000-та година в музейния комплекс е включен мемориалният параклис „Веех святих болгарских", построен в памет на Апостола. Той съхранява един безценен спомен - част от неговите коси. Интересна е тяхната история. Сам Апостола отрязва косата си и снема монашеското расо навръх Великден 1864 година в местността Алтън Чаир, в покрайнините на Карлово и я дава на майка си със заръка да я пази. Всеки, който посети тази къща, неизбежно се оказва в плен на емоцията и се прекланя пред този едновременно чутовен и в същото време земен българин - единственият наш сънародник, на който не можем да посочим „кривиците", защото Апостола доказа с целия си живот думите: "Аз съм посветил себе си на Отечеството си, да му служа до смърт и да работя по народната воля." Много спорове имаше и дълго беше търсен неговият гроб. Не беше намерен, но всеки от нас знае къде е той - там, на най-високия връх в историята на България.
        </information>
        <openHours>
            Всеки ден:  8:30 – 13:00 ч. : 14:00 – 17:00 ч.
        </openHours>
        <address>ул. „Ген. Карцов“ 57, Карлово</address>
        <position>42.642819,24.803064</position>
    </place>

    <place>
        <number>45</number>
        <name> Национален музей "Христо Ботев"</name>
        <information>
            Името на Калофер не се среща в античната и средновековна история на нашите земи. На това място имало гъсти, почти непроходими гори. Наблизо бил старият Звъниград, от който не останала и следа, защото за оказана съпротива турците го заличили от лицето на земята. Името си, според една легенда, градът получил от Калифер войвода, който с дружина от 40 юнаци всявал ужас у поробителя. Турците били безсилни да се справят с тях и тогава султанът разрешил те да се заселят в гората при условие, че престанат със своите нападения. Така че раждането на бунтовник в този град е повече от закономерно. Много са знаците на почит към Христо Ботев в родния му град Калофер. Затова преди да посетите къщата-музей е хубаво да поемете нагоре от центъра по монументалното стълбище, което води до мемориалния комплекс, увенчан от гранитния паметник на този гений на България, изрекъл пророческите слова: „Тоз, който падне в бой за свобода, той не умира!" В центъра на града са реставрираната сграда на даскал Ботьовото училище и старата възрожденска църква „Света Богородица", в чийто двор паметна плоча отбелязва мястото, където е била скромната килия, дала подслон на даскал Ботьо при идването му за учител в градеца. И в която през 1848 г. се е родил самият Христо Ботев. Във фондовете на музея се съхраняват над 4000 експоната, сред които чекръкът и шевната машина на Ботевата майка баба Иванка, запазени лични вещи на поета - джобен часовник и писалищните му принадлежности. В сутерена посетителите могат да видят пресата, на която е отпечатван вестник „Знаме", както и последният вестник на Ботев „Нова България". Ще завършим разказа за къщата-музей на поета с редовете от книгата на Тончо Жечев „Българският Великден, или страстите български". Макар и посветени на Иларион Макариополски, те са знаменателни за неизбежната поява, патриотизъм и устрем на поколението на Ботев: „За акцията на Великден трябвало горещо и честно сърце, каквото имаше Васил Левски, и ботевско вдъхновение. Те са герои в разните етапи в българската история. Ботев и Левски идват на разораната от Бозвелията, Иларион, Славейков и плеяда други почва, при изкристализиралата ясно национална идея, която искаше само буйните им глави, горещата им кръв, за да стане чудото на въплътяването и осъществяването й. Иларион и неговите другари са все от поколението на Ботьо Петков, на бащите, тяхната житейска, историческа, политическа съдба е свързана тъкмо с бавния, труден, мъчителен период на изкристализирането на онази идея, за която синовете вече можеха да сложат главите си." Наистина, няма случайни неща в нашата история. За Ботев най-точните думи принадлежат на литературоведа Боян Пенев, който написа: „Ботев е обединяващото начало на всичко светло и деятелно, що се таи в българския дух - негаснеща светлина, от която всеки пробуден в царството на тъмата и сълзите може да запали своята свещ." Думи, към които не може да се добави нищо.
        </information>
        <openHours>
            Всеки ден:  08:30 - 12.00 ч. : 13:30 – 17:30 ч.
        </openHours>
        <address>ул. "Христо Ботев" 5, Калофер</address>
        <position>42.611047,24.977199</position>
    </place>

    <place>
        <number>46</number>
        <name>Епископска Базилика (откр. 1989 г.)</name>
        <information>
            Обект „Епископска базилика” е открит през 1989 г. От Владимир Петков при спасителни археологически разкопки. Освен базиликата се открити още Баптистерий (кръщелна), вътрешен двор (атриум) и сгради, свързани със църковния живот и ритуал през епохата на ранното християнство V – VІ век. В центъра на комплекса се намира класическа трикорабна базилика, впечатляваща със своята монументалност, вътрешна архитектура и разкошни подови мозайки и стенописи. Базиликата е еднопсидна, с апсида вписана в правоъгълник, ориентирана в посока изток-запад. Сградата е градена от обли речни камъни с пояси от 3 до 5 реда тухли, представляващи късноримския начин на градеж, наречен „опус микстум”, т.е. смесен строеж. Наосът (централното помещение на храма) е съставен от главен и два странични кораба, разделени по между си с колони, изпълнени в римо - коринтски стил. Стъпващите върху стилобат колони заедно с капитела и базата са достигали впечатляващата и днес височина от 5 м., а страничните зидове на сградата са стигали до 11 м.. Централното било на сградата е с височина до 15-16 м. Вкопан в мраморната настилка остава откртият за първи път в античния град под днешния град Сандански „Амвон”. На място е запазено първото стъпало, заедно с оловните спойки за парапетните колонки. В презвитериума отделен отделен от централниа кораб с уникална канцелна преграда, с изоразени на нея сцени от Евангелието е имало мозайки в стил „опус сектиле”. От сградата, която е била и седалище на епископа е ставало и фактическото управление на града и прилежащия район по долината на Средна Струма.
        </information>
        <openHours>
            N/A
        </openHours>
        <address>гр. Сандански</address>
        <position>41.566727,23.280162</position>
    </place>

    <place>
        <number>47</number>
        <name> Асенова Крепост</name>
        <information>
            Когато чуете за Асеновград ласкателното название "Малкият Ерусалим", не бързайте да отдавате това на местния патриотизъм, защото то напълно отговаря на истината за тази свещена порта към Родопите - заради християнските традиции, деветте действащи църкви, 42-та параклиса и петте манастира в неговите околности. Туристическите справочници представят общината, чийто център е Асеновград, най-вече като удобен изходен пункт за посещение на Западните Родопи. Преди да продължите към планината обаче, първо разгледайте крепостта "Петрич", по-известна като Асеновата, която големият писател Николай Хайтов с право определя като "величава, чутна в миналото твърдина, от която еднакво са се възхищавали и защитници, и врагове". Крепостта е кацнала върху чука, висока повече от сто метра, над река Асеница, което навремето я правило изключително трудна за превземане. Очевидно тук е имало укрепен пункт още по времето на траките, но позицията й става стратегическа най-вече през Средновековието. Особено по времето на цар Иван Асен Втори, който я разширява. Поради което носи и неговото име, запазен надпис потвърждава това. Най-добре съхранената сграда е крепостната черква "Света Богородица Петричка" - едно от най-ценните творения на църковната архитектура по нашите земи. От самата крепост не е останало кой знае колко, но и това, което се вижда, е достатъчно внушително и дава представа за значимата й роля в миналото. А намерените фрагменти от керамика, оръжия, монети и сечива са ценни свидетелства за живота, кипял тук някога. Днес от нея лъха не войнственост, а по-скоро романтика, защото от върха на калето се откриват прекрасни панорами към Родопите и към града.
        </information>
        <openHours>
            Работно време на „Асенова крепост” от 8,30 – 17,00 часа.
        </openHours>
        <address>кв. Тракия, Асеновград</address>
        <position>41.986564,24.873484</position>
    </place>

    <place>
        <number>48</number>
        <name> Арх. резерват „Абритус“</name>
        <information>
            Археологическият резерват Абритус, с площ 1000 дка, възниква като тракийско селище. Доказват го намерените оръдия на труда и битови предмети като жертвеника от времето на владетеля Реметалк Първи. След продължителни войни римляните унищожават тракийската държава и през 45-та година от новата ера завладяват окончателно Балканския полуостров. В периода I-IV век в Абритус били почитани езическите божества, а след признаването на християнството за равноправна религия - и Христос. Един от най-разпространените култове там бил този към Херкулес, но били почитани още Юпитер или Марс, Сабазий, Аполон, Хигия, Арес, Херакъл и още много други. През 251 година тук се състояла голяма битка между римските войски начело с император Деций Траян и готите. В битката загиват императорът и неговият син. Поредното възстановяване на Абритус е осъществено в началото на IV век от император Константин Велики. Този трако-римски град просъществувал до края на VI век, когато бил разграбен и обезлюден. През VII век върху неговите руини възникнала българска крепост, разрушена при походите на киевския княз Светослав, а после и средновековно селище, унищожено напълно през XI век от печенегите. През 13-14 век западно от Абритус възникнало българско селище, наречено Хръсград или Херазград, чийто продължител е сегашният Разград. Всички тези факти векове наред били неизвестни и на науката, и на местното население. Завесата повдигнал през 1887 година академик Анание Явашов, който започнал разкопки в западната част на Хисарлъшката могила. От неговите открития се заинтересувал Карел Шкорпил, но систематични проучвания започнал професор Теофил Иванов през 1953 година със съдействието на Историческия музей в Разград. И постепенно Абритус разгърнал пред очите на изследователите целия си блясък и величие. Днес в експозициите могат да се видят кремъчни артефакти от палеолита, най-ранните следи от присъствието на човека в Разградския край, каменна брадва и амулет от нефрит от неолита. Очевидно своя разцвет древните общества достигат през късната каменно-медна епоха. Наред с кремъчните сечива се появяват първите медни оръдия на труда, керамика, изящна култова пластика и накити, изработени от средиземноморски миди. Много са находките от времето на траките, особено предметите и оръжията, отливани от бронз. Освен известния златен Пегас, тук беше намерено и най-голямото в страната златно късноантично монетно съкровище от 835 броя /4 кг/, сечени от 10 императори и императрици от V в.н.е., управлявали Източната римска империя Абритус е бил изграден като римските градове - с прави улици и обществени сгради, построени в центъра около градски площад /форум/. Бил водоснабден чрез няколко глинени /керамични/ водопровода. През 1976 е разкрита напълно укрепителната му система. Общата застроена площ на Абритус обхваща 300 декара, половината от която защитена от крепостните стени. Особен интерес предизвиква така нареченият Перистилий - комплекс, разположен на 3200 метра площ, резиденция на висш държавен магистрат. От голям портик на южната фасада с йонийска колонада се влиза в шест магазина, а от южния вход малък коридор извежда в голям двор под открито небе, чиито четири стени са оградени с римско-йонийска колонада /перистил/. От там идва и името на комплекса. В него е имало големи стопански помещения, представителна приемна зала, спални и сервизни помещения. Сградата е била използвана до края на VI век, когато заедно с целия град е станала жертва на аварското нашествие. През декември 2002 година тук е експониран и открит Лапидарий, който включва около 60 броя епиграфски паметници, надгробни плочи и архитектурни детайли.
        </information>
        <openHours>
            1 април - 31 октомври: от 9 ч. до 17 ч. (без почивен ден)
            1 ноември - 31 март: от 9 ч. до 17 ч. (почивни дни събота и неделя)
        </openHours>
        <address>Разград</address>
        <position>43.523224,26.550351</position>
    </place>

    <place>
        <number>49</number>
        <name>Демир Баба теке“ и тракийски град Хелис – с. Свещари</name>
        <information>
            Едно от най-важните места в границите на "Сборяново" е Демир Баба Теке. То е свещено за алианите, наричани още „къзълбаши". Те считат, че храмът, построен през 16 век, е издигнат в чест на техния духовен водач Демир Баба /Железния баща/. Християните също почитат Демир Баба като свой светец, даже до 1927 година на купола е имало както християнски кръст, така и мюсюлмански полумесец
        </information>
        <openHours>
            Обекта е отворен за посещения през цялата година (през светлата част на деня)
        </openHours>
        <address>гр. Исперих</address>
        <position>43.739832,26.752063</position>
    </place>

    <place>
        <number>50</number>
        <name>Пантеон на Възрожденците</name>
        <information>
            Град Русе заема първостепенно място в упоритата борба на българския народ за освобождението от петвековно османско владичество и извоюване на национална независимост. В памет и като израз на признателност на българския народ към подвига на местните революционери е издигнат величествен паметник - Пантеон на възрожденците. При построяването му е разрушена църквата „Вси Светии" - това става на Димитровден 1975 г. Отдадена е заслужена почит и към достойната фамилия Обретенови, от която знаменателната Баба Тонка придобива почти митологични черти, превърнала се в майка на българската Свобода. Пантеонът е построен в старото русенско гробище, което е превърнато в Парк на възрожденците. Всъщност той е национален Паметник-костница на героите, загинали за българската свобода - на елита, формирал у нас, българите, представата за нация. Открит е на 28 февруари 1978 година в чест на стогодишнината от освобождението на България от османско иго. В мраморната зала на високата 22 метра сграда са погребани 39 видни възрожденци. Ще изброим само няколко имена: Любен Каравелов, Захари Стоянов, Стефан Караджа, Панайот Хитов, Панайот Волов, Ангел Кънчев, Баба Тонка Обретенова, Никола Обретенов и още мнозина други. Вписани са имената и на още 453 просветители, четници и опълченци. В средата на залата, под позлатения купол, гори вечен огън. В сградата има постоянно действащ параклис "Свети Паисий Хилендарски" и документална експозиция за историята на църквата „Вси светии".
        </information>
        <openHours>
            9.00 - 12.00 ч. и 13.00 -17.30 ч. (без почивен ден)
        </openHours>
        <address>гр. Русе</address>
        <position>43.850586,25.960772</position>
    </place>

    <place>
        <number>84</number>
        <name>пещера Ухловица</name>
        <information>
            Пещера Ухловица се намира на 1040 метра надморска височина, на 3 км. североизточно от село Могилица, в крайграничната зона в западната част на Родопския горски масив.  Тя е една от най-старите пещери в региона, с много красиви дендритни образувания, приличащи на морски корали. Пещерата завършва със 7 невероятно красиви езера, които рано на пролет се пълнят с вода. Прочута е с много скални водопади и интересни пещерни образувания. Впечатляваща е с каскадите на пещерните си езера. Температурата в нея е 10-11 градуса през цялата година. Пещерата е частично благоустроена. В горния етаж се намира Залата на пропастите. От тази зала към долния етаж се спускат гърлата на четири дълбоки пропасти. По стръмна метална стълба туристите могат да се спуснат в галерията на долния етаж, която е най-красивата част на пещерата.
        </information>
        <address>обл. Смолян</address>
        <openHours>
            летен сезон: 9:00 – 16:00 ч. без почивен ден
            зимен сезон: 9:00 – 16:00 ч. Почивни дни: - понеделник и вторник.
        </openHours>
        <position>41.514261,24.660068</position>
    </place>
    <place>
        <number>83</number>
        <name>Исторически музей</name>
        <information>Историческият музей в гр. Смолян е най-старият и най-големият в Средните Родопи. Основан е през 1935 г. с цел издирване, изучаване, съхранение и популяризиране на уникалното по своята художествена стойност и историческа значимост наследство на населението, обитаващо централната част на Родопския масив. Музеят се помещава в специално построена сграда, от която се открива панорамна гледка не само към стария и нов Смолян, но и към възпятите в родопските песни върхове Перелик, Карлък и Соколица. Експозиционните зали на музея са разположени на площ от близо 2000 кв. м. площ на четири нива. През годините музеят е събрал богати и разнообразни колекции от музейни предмети, значителна част от които са уникати. В музеят посетителят има възможност да преживее вълнуваща среща с един от типичните и древни обичаи в планината - кукерите. Освен всичко това при желание музейният екип има готовност за демонстрация и възстановка на старите обичаи, обредните практики и традиционните умения на родопчани. От 1 март 2002 г. в музея може да се види представителна експозиция от уникалната колекция ордени и медали на българската наградна система - царска, регентска и републиканска емисии. Те са дарение от о.з. полк. Райчо Харбалиев за родния му град Смолян. Посещението в Историческия музей в гр. Смолян е най-бързият начин да се запознаете с хилядолетната история на Средните Родопи, запазена и пренесена през вековете и съхранена за бъдещето.</information>
        <address>гр. Смолян</address>
        <openHours>Вторник до неделя: 09.00 - 12.00 и 13.00 - 17.00 </openHours>
        <position>41.574789, 24.710907</position>
    </place>
    <place>
        <number>82</number>
        <name>Паметник на Ботевите четници</name>
        <information>От историята е известно, че през 1876 година Ботевата чета е разбита на връх Вола. 12 души четници, предвождани от Георги Апостолов, се отправят за село Лютиброд, но в местността Ритлите край Искър попадат на засада и са избити до един. Предводителят на башибозуците, Саадатин ефенди, наредил главите им да бъдат отсечени, набучени на колове и отнесени в Орхание /днешният Ботевград/. Пътят на зловещото шествие минавал през Скравена, родното място на Георги Апостолов. Всички жители били изкарани навън, за да видят отрязаните глави на четниците като предупреждение какво ги очаква, ако не се подчиняват на поробителя. Селските първенци Георги Стаменов и Петко Студенковски предложили откуп и се обърнали с молба към каймакамина да им ги остави, под предлог „ да не се изплашат от тях булите в касабата". Турчинът погледнал грозната картина, спомнил си заповедта от Високата порта да не се вдига много шум заради шетащите в империята журналисти от Европа и се съгласил главите на жертвите да останат в Скравена. Жените ги измили и увили в домашно платно, но преди да успеят да ги погребат, едно от заптиетата, Яшар Чолака, решил да вземе две от тях в своето село Угурци, сегашното Гурково. Така в двора на селската черквица били опети и погребани от поп Димитър и неговия син Георги само десет от главите на въстаниците. На 3 юни 1930 година, по предложение на поп Георги Попдимитров, те били преместени в специална витрина на църквата. През 1982 година били положени на сегашното място. Именно тази костница става причина Орхание да се преименува в Ботевград. Но ако паметникът-костница е създаден, за да припомня трагичен момент от миналото, не така стоят нещата с манастирите „Свето Преображение" и „Свети Николай" на няколко километра от Скравена. Съдбата на втория е тясно свързана с историята на старо селище, носило името Грамаде. Според легендата на свещеник Филип Иванов от Челопеч насън се явил самият свети Николай, който му казал, че вижда манастир, "кацнал като голяма бяла птица на хълма", разрушен от турците, и му възложил да го открие.Той се заел с разкопки и скоро попаднал на здрав зид от камък и хоросан, а после открил и останки от килия с шест скелета. Върху тези основи бил издигнат нов храм. Помогнали мнозина, но главната заслуга била на монахиня Людмила, която дошла тук след съновидение. Тя дълго събирала помощи, преодоляла всички пречки и успяла да завърши строежа. Намерила вечния си покой под многовековния дъб в двора.</information>
        <address>с. Скравена</address>
        <openHours>
            Лятно- Понеделник -петък 9-12, след обяд 14.-18ч. Събота и неделя от 10-18ч.
            Зимно -01.12-28.02. - Понеделник -петък 9-12 14-18ч. Събота и неделя не работи.
        </openHours>
        <position>42.952041,23.768492</position>
    </place>
    <place>
        <number>81</number>
        <name>Славейковото училище</name>
        <information>Построено през 1863 г. Разположена като подчертан вход към старинната махала Вароша. Загрижени за бъдещето на децата си, в желанието да ги обезпечат с най-добри условия за съвременно познание, търговищенци пристъпват към издигането на ново училище с името на светите Седмочисленици – българските просветители. Инициативата е на местните учители Спиридон Грамадов и Янко Деветаков. Благородното дело родено от родолюбиви и напредничави търговищенци, става факт благодарение и на тяхната щедрост и дарителство. Строители са известните тревненски майстори Димитър Сергюв и Уста Генчо Кънев. Във вътрешното архитектурно оформление взема лично участие известният възрожденски просветител Петко Р.Славейков, който учителства за кратко в града. Този негов принос получава признанието на търговищенци, за които училището става популярно и като “Славейковото”. На 27 юли 1863 г. с голямо тържество сградата е осветена – в деня на Светите Седмочисленици. Лично Славейков произнася пламенно и поучително слово, а в своя вестник “Гайда”/1863/ подчертава, че такова “здание както сега засега в сичката България второ няма”. Завършената училищна сграда е един от най-забележителните паметници на общественото строителство от епохата на Българското Възраждане. Според специалистите това е сградата, стояща в началото на цялото по-нататъшно възрожденско училищно строителство. В старо и ново време търговищенци признателно пазят и в съгласие отстояват “ползите и успехите” от добре нареденото си училище. През ХІХ и ХХ век, тук се пресичат пътищата и надеждите на учители и родители с порива към знание и напредък на безчет поколения ученици. През 1963 г. старата училищна сграда поема нова обществена мисия. Тя е превърната в музей. Графичният образ на Славейковото училище днес е емблема на Регионалния исторически музей в Търговище. От 1971 г. сградата е национален паметник на културата. Тя е центъра на оформен музеен комплекс в началото на старинния възрожденски Варош, една внушителна реалност и въведение в атмосферата на увлекателната и впечатляваща историческа съдба на Търговище. В Славейковото училище днес се представят временни експозиции на Регионалния исторически музей – Търговище.</information>
        <address>Търговище</address>
        <openHours>N/A</openHours>
        <position>43.242034,26.571456</position>
    </place>
    <place>
        <number>80</number>
        <name>вр. Мусала</name>
        <information>Рила е част от Рило-Родопската планинска верига и заема нейния северозападен край. Тя е най-високата планина в България и на Балканския полуостров, а в Европа е шеста. Планината се разделя на 4 ясно обособени дяла - Източна, Средна, Северозападна и Югозападна Рила. Източна Рила е най-обширният и най-висок дял, чийто първенец е вр. Мусала. В него е разположено и най-високото езеро на Балканския полуостров - Леденото езеро. Средна Рила - това е най-скалистият и най-добре изразен сред останалите дял. Най-високият му връх е Черна поляна-2716 м. В този дял е разположено най-голямото по площ езеро на Балканския полуостров - Смрадливото езеро. Северозападна Рила представлява монолитен венец от едни от най- красивите скални върхове и зъбери с подчертано алпийски вид: Мальовица (2729 м); Купените е най-високият връх на Северозападна Рила - голям Купен (2731 м) и др. В този дял се намира най-голямата и известна езерна група - Седемте рилски езера - с най-дълбокото на Балканския полуостров езеро - Окото. Югозападна Рила е най-ниският дял. Най-висок връх в този дял е Ангелов връх. Рила е много богата на водни ресурси. В нея са разположени около 170 езера и тя дава началото на три от най-големите реки: Искър, Марица и Места. Част от територията на Рила е обявена за национален парк. В нея има обособени и няколко резервата: „Парангалица", „Централен рилски резерват", „Скакавица", „Ибър". Мусала е най-високият връх не само в България, но и на Балканския полуостров. Височината му е 2925 м. Гледан от север, отдалеч върхът прилича на гранитен конус, забил връх в синевата, заграден от върховете Манчо, Маришки връх и Близнаците. На запад в подножието на Мусала е долината на р. Бели Искър, зад която се издига мощната верига на Скакавиците, Шишковица, Погледец и др. На изток Мусала се свързва с вр. Малка Мусала, Иречек, Дено и Студения връх. На север е Самоковското поле, прорязано от р. Искър. Под върха са разположени седемте мусаленски езера. Край най-ниското мусаленско езеро са построени новата и стара хижа "Мусала". През 1932 година на върха е построена първата в България високопланинска метеорологична наблюдателница, която е най-високата в Югоизточна Европа. Връх Мусала е включен в националното движение „Покорител на десетте планински първенци" под №1 е и пункт от българския участък на европейския туристически маршрут „Е-8". Най-удобната изходна точка за изкачване на върха за около 3 ч. е от курорта Боровец с кабинковата въжена линия до Ястребец, край х. "Мусала" и х. "Леденото езеро". От вр. Мусала може да се продължи към хижите Заврачица (3-30-4 ч.) и Грънчар (4ч.).</information>
        <address>обл. София</address>
        <openHours>N/A</openHours>
        <position>42.179231,23.585221</position>
    </place>

    <place>
        <number>51</number>
        <name>Исторически музей, Меджиди Табия</name>
        <information>
            Историческият музей които се помещава в реставрираната крепост на Силистра разполага с фонд от над 60 000 експоната и пази богатства не само с национално, но и със световно значение. През 1976 година с министерско постановление е обявен Археологически резерват âДуросторум - Дръстър - Силистра", в чийто граници днес са 90 процента от територията на съвременния град.
            В експозициите могат да се видят уникални експонати: римски каменен слънчев часовник, римски спортен шлем-маска с изобразени грифони, гробни находки от благородни метали от различни епохи, колесница -погребение на знатен римски магистрат от края на III век. И още - статуя на римлянка, изработена в Дуросторум, златен пръстен на някой от първите християни, колекции накити от III-IV и XIII-XIV век, печати на български и византийски владетели и висши аристократи, златни накити, монетни колекции и съкровища от IV век преди Христа до XV век след Христа, една от най-големите колекции средновековни кръстове, оригинални оръдия на труда, костюми, кукерски маски от региона и още много други експонати.
            Най-известният в нашата страна и в чужбина античен паметник на Дуросторум безспорно е гробницата със стенописите на висш сановник -патриция Аеций, роден тук около 380 година, издигнал се до консул и върховен главнокомандващ, наречен от древните хронисти "последният римлянин".
        </information>
        <openHours>
            Май – септември: 9:30 ч - 17 ч.
            Почивни дни:  неделя и понеделник
            Октомври – април: 9:30 – 17:00 ч.
            Почивни дни:  събота и неделя
        </openHours>
        <address> бул. „Цар Симеон Велики“ 72, 7500 Силистра, България </address>
        <position>44.119394,27.264388</position>
    </place>

    <place>
        <number>52</number>
        <name>Природо-научен музей при биосферен резерват "Сребърна"</name>
        <information>
            Резерватът е на главното миграционно трасе на прелетните птици между Европа и Африка - „Виа Понтика". Има няколко легенди за произхода на името „Сребърна". Едната е за хан Сребрун, който загива тук в неравен бой с печенегите. Втората разказва за лодка, пълна със сребро, заровена някъде на брега. Но най-вероятно името идва от красотата на езерото при пълнолуние, когато водното огледало прилича на разтопено сребро.
            През 1880 година тук няколко дни пребивавал Едуард Ходек, който описва своите впечатления в статията „Домът на прелетниците". Това е първата научна публикация за местността. Но езерото го постига и първата трагедия: Лео фон Калберматен и неговите хора избиват хиляди чапли, защото тогавашната мода изисквала дамските шапки да бъдат украсени с перата на тези птици. През 1890 година Сребърна посещава прочутият австрийски орнитолог Отомар Райзер, който описва своите наблюдения в книгата „Материали върху орнитофауната на Балканите". Известният български природозащитник Алекси Петров, озовал се тук през 1911, а после и през 1940 година, предлага ловът в и около езерото да бъде забранен. През 1948 година то е обявено за резерват, но година по-късно дига прекъсва връзката му с Дунава и започва неговата агония, прекратена едва след три десетилетия. През 1983 година Сребърна е обявена за паметник на световното културно и природно наследство под егидата на ЮНЕСКО.
            Днес в природонаучния музей може да се види експозиция от препарирани обитатели на резервата. Нещо повече, поставената в самото блато видеокамера позволява пеликаните да бъдат наблюдавани от самия музей, а множество други птици могат да се видят и от наблюдателните площадки по екопътеката. Освен това тя дава възможност на любознателния посетител да се убеди колко голямо е и растителното богатство на Сребърна -139 вида висши растения, като част от тях са застрашени от изчезване извън територията на езерото. Основен растителен вид е тръстиката, растат и водни лилии, блатно кокиче, папур.
            Животинският свят в резервата също е много разнообразен. Срещат се 47 вида бозайници, 27 вида влечуги и земноводни и над 21 вида риби, между които щука, каракуда, червеноперка. До 1949 година водите на езерото били чисти и прозрачни и гъмжали даже от огромни сомове. били плаващите тръстикови острови, достигащи големи размери и наричани от местното население "кочки". Те никога не били заливани от водата и пернатите ги предпочитали за построяване на своите гнезда.
            Резерватът винаги е бил известен най-вече с птиците. Те са над 220 вида: прочутият къдроглав пеликан, корморани, чапли, лебеди, гъски, патици и много други. Сред редките и застрашени видове могат да се посочат блестящият ибис, лопатарката, малкия корморан, червената чапла, червеноглавата потапница, белобузата рибарка, черната каня, черният кълвач, мустакатият синигер и много други. Тук живеят и видри, ондатра, езерен рак, костенурка, воден плъх. В резервата не гнездят, но ловуват морският орел и орелът рибар. В буферната му зона се среща редкият червен ангъч, а през зимата се задържат или зимуват световно застрашените червеногуша и малка белочела гъска и около 30000 птици от много други видове.
            Тук, разбира се, са забранени всякакви дейности, с изключение на посещенията за събиране на семенен материал, диви растения и животни с научна цел, преминаването на хора, но само по маркираните пътеки, провеждане на поддържащи, регулиращи или възстановителни мерки.
            Известният пътешественик и художник Феликс Каниц е първият, който насочва вниманието на европейската научна общественост към богатата и разнообразна флора и фауна на тази местност. Той изрича знаменателна фраза, която не бива да се забравя: „Сребърна е Елдорадо на водните птици".
        </information>
        <openHours>
            Работно време
            Музеят е отворен за посетители без почивен ден от 8 до 18 ч.
        </openHours>
        <address> България, Сребърна</address>
        <position>44.102096,27.062395</position>
    </place>

    <place>
        <number>53</number>
        <name>Музей на Дунавския риболов и лодкарство</name>
        <information>
            Мемориалният комплекс "Военна гробница - 1916 година" е най-голямото военно гробище от войните за национално обединение на нашата страна.
            През 1913 година Южна Добруджа се озовава в пределите на кралска Румъния. За две години, с помощта на френски и белгийски военни специалисти, се изгражда внушителна крепост с 15 форта, землени укрепления и вълчи ями. Отбранявал я гарнизон от 39 000 души със 150 оръдия и десетки картечни гнезда. Считали я за непревземаема, а командващият генерал Аслан я наричал „Моят малък Вердюн". Но на 5 и 6 септември 1916 година със стремителна атака българската войска, под командването на генерал Киселов, я превзела само за 33 часа. В сраженията или погълнати от водите на Дунав загинали 8 000 души. Пленени били и 28 000 румънски войници.
            Мемориалът е създаден непосредствено след битката, а през 1922 година се изгражда и паметник-обелиск, на който и днес могат да се прочетат, изписани на български, румънски, немски и турски език, следните слова: „Чест и слава на тия, които са знаили да мрат геройски за тяхното отечество."
        </information>
        <openHours>
            N/A
        </openHours>
        <address> ул. „Трансмариска" 5, 7600 Тутракан, България </address>
        <position>44.049397,26.607954</position>
    </place>

    <place>
        <number>55</number>
        <name> Къща-музей "Хаджи Димитър"</name>
        <information>
            Един от най-хубавите паметници в Сливен е на хаджи Димитър Асенов /Хаджи Димитър/, чието създаване е станало възможно благодарение на щедри дарения от цяла България. Роден е на 10 май 1840 година. Когато е на две години, семейството му се отправя на поклонение в Ерусалим заедно с него. Оттам той се завръща като хаджия. Вече възмъжал, решава да се посвети на освобождението на своето отечество и се включва няколко пъти в разрастващото се четническо движение. През пролетта на 1868 година, заедно със Стефан Караджа, той сформира своя чета в Румъния, която на 5 юли преминава Дунав с гемия и води няколко сражения с многократно превъзхождащия ги противник. На 9 юли четата е разбита и Стефан Караджа е пленен. Хаджи Димитър повежда останалите 58 души към Балкана. В последното сражение на18 юли 1868 година при връх Бузлуджа войводата е тежко ранен. Трима негови четници го отнасят в Сърнена Средна гора, близо до днешното село Свежен и го поверяват на грижите на местни пастири, но на 10 август 1868 година той почива от раните си. Христо Ботев възпява неговия подвиг в стихотворението „Хаджи Димитър".
            Къщата-музей в сливенския квартал „Клуцохор" пресъздава обстановката, в която е израсъл легендарният войвода. Тя е малка, с дървен чардак и носи всички архитектурни белези на ранното Възраждане. Първата сбирка, открита в нея през 1935 година, двайсет години по-късно прераства в сериозна експозиция. В музейния комплекс е включен и ханът на хаджи Никола Асенов с прилежащите селскостопански постройки. Именно там, на втория етаж, могат да се видят родословното дърво на Асенови, оръжие, копие на знамето на четата на Стефан Караджа, възстановена бунтовническа униформа, фотоси, предмети от бита, карти, факсимилета, схеми и книги, но акцентът все пак пада върху героичните подвизи на четата на Хаджи Димитър и Стефан Караджа.
        </information>
        <openHours>
            Април – октомври: 9.00 - 12.00 ч. : 14.00 – 17.00 ч.
            (без почивен ден)
            Ноември - март: 9.00 - 12.00 ч. : 14.00 – 17.00 ч.
            Почивен ден: – неделя.
        </openHours>
        <address> ул. „Асенова“ 2, 8800 Сливен, България </address>
        <position>42.678497,26.311737</position>
    </place>

    <place>
        <number>55</number>
        <name>гр. Велинград – Исторически музей</name>
        <information>
            На повечето хора Велинград е известен със славата си на балнеоложки център, един от най-популярните в страната. И тя е напълно заслужена. Но представата за него би била непълна, ако не се посети историческият му музей.
            Основан през 1951 година, той четири десетилетия носи името на 22-годишната партизанка Вела Пеева, която през март 1944 година се самоубива, за да не бъде заловена от полицията. От 1991 година е назоваван просто исторически музей.
            Самото селище също получава името си от Вела Пеева. През 1948 година почти слелите се три села - Лъджене, Каменица и Чепино, са обединени и така се ражда Велинград.
            Разположението му в Чепинската котловина предопределя изключително обилие и разнообразие на минерални водоизточници. Тук блика и най-големият карстов извор „Клептуза" с дебит 1 200 литра в секунда.
            Това истинско богатство е подобаващо представено в постоянната експозиция на музея „Планината - гостоприемен дом". Фотоси и надписи върху камък представят най-старите действащи бани в България.
            Посетителите на музея могат да научат много неща за историята и уникалния фолклор на този район, обитаван от древни времена. Легенда твърди, че именно тук се е подвизавал митичният Орфей, който покорявал със своята музика и дивите животни, и даже вятъра. Пак тук мнозина изследователи търсят и храма на Дионисий, за който пишат историците ХеродотиТукидид.
            Във фондовете и експозициите на музея: "Археология", "Етнография" "Възраждане", "Нова и най-нова история" и отдел "Художествен", се съхраняват повече от 17 000 археологически находки, предмети за бита, икони, старопечатни книги, фотоси, лични вещи и архиви на известни личности. Например експонатите, отразяващи живота и творчеството на един от най-великите оперни певци в света, баса Николай Гяуров. Показани са оригинални костюми от забележителните му роли, матрица на монета с неговия лик, сечена в Австрия, партитури, грамофонни плочи с негови изпълнения, фотоси.
            Освен тракийската култова керамика на племето беси с врязаните в нея символи, тук могат да се видят разнообразни произведения на различните етнически и верски групи, населявали Чепинския край - власи, българи християни и мюсюлмани, както и на изключително интересните арумъни: тъкани, облекла, чорапи, рисувани с восък и писалки, великденски яйца и ДР. Подобаващо място в експозициите е отделено и на участието на чепинското население в национално-освободителните борби и във Възраждането.
        </information>
        <openHours>
            1 октомври - 31 март: 9.00 - 17.30 ч.
            почивен ден – неделя.
            1 април до 30 септември: 9.00 - 17.30 ч.
            без почивен ден.
        </openHours>
        <address> Велинград, ул. Владо Черноземски 2 </address>
        <position>42.043729,23.986775</position>
    </place>

    <place>
        <number>56</number>
        <name>Пантеон на Г.С.Раковски</name>
        <information>
            Но на най-голяма почит в този град се радва Пантеонът на Георги Раковски, който е и музей на българските възрожденци, съхранил реликви, ценни за всеки българин. Първата зала на музея, където се пази сърцето на доктор Петър Берон, е посветена още на Софроний Врачански, който пръв преписва Паисиевата „История славянобългарска", издава „Неделник" - първата печатна книга на новобългарски език, написва първото автобиографично произведение, както и на неуморния радетел за църковна независимост Неофит Бозвели. Експозициите в останалите зали пазят оригинални творби и документи на доктор Васил Берон, лекар и общественик, на просветителя Атанас Гранитски, на книжовника, преводача и учителя Стефан Изворски, припомнят за делото на капитан Георги Мамарчев, ръководител на Велчовата завера в Търново, проследяват съдбите и делата на още много заслужили котленци. Централно място е отделено на Съби Стойков Попович, който променя името си на Георги Стойков Раковски - първия идеолог и организатор на националноосвободителното движение в България през XIX век, наричан още „бащата на революцията".
        </information>
        <openHours>
            Зимно работно време: 08.00-12.00 и 13.00-17.00 ч.(без почивен ден)
            Лятно работно време: 09.00-18.00 (без почивен ден)
        </openHours>
        <address> ул. „Диавена“ 2, 8970 Котел, България </address>
        <position>42.888809,26.446983</position>
    </place>

    <place>
        <number>57</number>
        <name>Къща-музей „Йордан Йовков” </name>
        <information>
            Животът на един от най-големите български писатели преминава в необятната Дунавска равнина. Тя и нейните хора стават вдъхновение за неговото творчество и така той се превръща в "певеца на Добруджа". Йордан Йовков се ражда в Жеравна през 1880 година. Тук преминава детството му, но когато навършва 13 години, семейството се преселва в Добруджа, където работи неговият баща. Освен поет, той напълно е заслужил и признанието „майстор на късия разказ" с незабравимите, пълни с хуманизъм сборници „Старопланински легенди", „Последна радост", „Вечери в Антимовския хан", „Ако можеха да говорят" и още много други. И хората на Жеравна не са го забравили. Ако имате път нататък, непременно потърсете къщата-музей, в която се е родил. Тя е скромна, едноетажна и много му подхожда. Ще видите в двора и самия него, сякаш унесен в спомени. А когато се озовете вътре в къщата, ще усетите атмосферата, която го е обкръжавала. Жеравна, неслучайно още през 1958 година, заради запазените над 200 дървени къщи, строени по време на Възраждането, е обявена за архитектурен резерват и се посещава от над 20 000 туристи всяка година. Невъзможно е да се опише, трябва да се усети очарованието, което струи от тези достолепни постройки.
        </information>
        <openHours>
            Работно време
            Май - октомври: 9.00 - 12,30 ч.; 13,30 - 18.00 ч.
            Ноември - април:  8.00 – 12.00 ч.; 13.00 – 17.00 ч.
        </openHours>
        <address>гр. Жеравна </address>
        <position>42.832573,26.457210</position>
    </place>

    <place>
        <number>58</number>
        <name>Софийски национален исторически музей</name>
        <information>
            Най-големият музей в България и един от най-големите на Балканите. Колекцията му съдържа огромен археологически и исторически архив и над 680 000 експоната. Повечето от тях са изложени в зали и в хронологичен ред представят различните цивилизации, обитавали българските земи от 6000 г. пр. н. Хр. до наши дни. Общата музейна площ надхвърля 10 000 кв. м. Изложени са около 22 000 експоната. Зала 1 е посветена на Праисторията -VII-II хил. пр. Хр. -времето на неолита, халколита и бронзовата епоха. Тук може да се види точно копие на най-старите пещерни скални рисунки от пещерата Магурата (III-II хил. пр. Хр.). Във Втора зала са едни от най-интересните експонати от т. нар. Тракийска епоха (края на VI пр. Хр. до VI в.)-златни и сребърни съкровища (Панагюрското, Летнишкото, Боровското и част от Рогозенското), керамика, каменна пластика и археологически находки. Третата зала е посветена на Българското средновековие - Първото и Второто българско царство. Над десет съкровища представят владетелския бит и живота на аристокрацията от това време. В Четвърта зала е показан периодът от падането на България под османско владичество през 1396 година до Освобождението през 1878 г. В зала "Възраждане" има отделени кътове за най-видните революционери. Последната, Пета зала показва най-новата българска история - от Освобождението до наши дни. През последните години музеят е натрупал огромни фондове. Обогатяването им става чрез археологични разкопки, експедиции, откупки, дарения и др. НИМ е сред най-големите хранилища на културни ценности не само в Европа, но и в света. Неделима част от музея са и временните изложби, както и етнографските, помещаващи се на третия етаж на сградата. НИМ е създаден през 1973 г. Първата експозиция е открита през 1984 г. в чест на 1300-годишнината от създаването на българската държава в сградата на Съдебната палата в центъра на София. През 2000 г. НИМ е преместен в бившия дом №1 на правителствената резиденция. Намира се на ул. „Витошко лале" №16 в квартал Бояна.
        </information>
        <openHours>
            Работно време
            Ноември – март (зимно):
            9.00 – 17.30 ч. (Касата работи до 16.45 ч.)
        </openHours>
        <address> ул. „Витошко лале“ 16, 1618 София, България </address>
        <position>42.654981,23.270882</position>
    </place>

    <place>
        <number>59</number>
        <name>Храм-паметник “Александър Невски” с крипта</name>
        <information>
            Най-величественият и монументален символ на град София. Най-големият действащ православен храм в България и втори по големина на Балканския полуостров. Построен е в памет на руските воини, загинали за освобождението на България през Руско-турската война (1877-1878 г.). Посветен е на руския герой и светец Ал. Невски, патрон на императора и покровител на руското войнство. Частица от чудотворните мощи на светеца, дарени през 1998 г. от Руската православна църква, са изложени за поклонение пред централния олтар. Храмът е строен в неовизантийски стил между 1904 и 1912 г. по проект на руския архитект проф. Ал. Померанцев . За изграждането му е изразходвана огромната за времето си сума от 5,5 млн. златни лева, събрана чрез народни дарения и с държавна подкрепа. Храмът представлява петкорабна кръстокуполна базилика с акцентирано централно кубе. Заема площ от 3170 м2. и побира около 5000 души. Дълъг е 75 метра, широк 55 метра, а централния купол е висок 46 метра. Камбанарията е висока 53 м. Общото тегло на 12-те камбани, излети и донесени от Москва, е 23 тона. Позлатеният слой на куполите е 700 кв. М. В изграждането на храма са взели участие специалисти от шест различни националности - руснаци, българи, немци, австрийци, чехи и италианци. Те са вложили в него най-ценното, което културна Европа можела да предложи по това време. Поразително е великолепието на храмовия интериор. За украсата му допринасят скъпоценните оникси и алабастри и пъстроцветните бразилски, марокански, италиански и немски мрамори. Храмът притежава 82 маслени икони и 273 темперни изображения, изработени от най-добрите за времето си руски и български художници. Общата площ на монументалната живопис е около 17 000 кв. м. През 1924 г. храмът е обявен за паметник на културата, а през 1953 г- за Патриаршеска катедрала. В Криптата му са експонирани едни от най-ценните и красиви икони от епохата на Българското средновековие и Възраждането. Храм-паметникът „Св. Александър Невски" се намира в центъра на София, на едноименния площад.
        </information>
        <openHours>
            Работно време:
            понеделник – неделя: 07:00 – 19:00
        </openHours>
        <address> пл. „Свети Александър Невски“, 1000 София, България</address>
        <position>42.695811,23.332901</position>
    </place>

    <place>
        <number>60</number>
        <name>Архитектурно - исторически комплекс - Даскалоливница </name>
        <information>
            Наричат Елена българският Витлеем", защото единствено той от нашите градове по време на Възраждането е имал не един, а цели три храма: Свети Никола", "Успение на Пресвета Богородица", "Рождество на Света Богородица". Най-разпространената легенда за възникването на селището е драматичната участ на младоженците Елена от село Къпиново и Самуил от Твърдица. Разбойници нападнали сватбата на мястото, където е днешна Елена и ги погубили. Девойката била погребана в местността Кръста, а Самуил в края на сегашния град - на място, което и днес назовават Самуилец. Скърбящите родители на младоженката решили завинаги да останат тук и основали град, който нарекли Елена. По време на османското владичество Елена се превръща в богато селище, защото жителите му, срещу задължението да охраняват прохода от Твърдица за Търново, били освободени от данъци. През втората половина на XVIII век бурно се развиват и занаятите. Еленчани издигат хубави масивни къщи, строят храмове, мостове, водопроводи и чешми. От цялото това богатство днес е оцеляло немалко -147 сгради, обявени за паметници на културата, от които 7 с национално значение. Пет от тях образуват архитектурно-историческия комплекс Даскалоливница". Главният символ на Елена е именно сградата Даскалоливница" - построена през 1844 година за нуждите на първото българско класно училище, основано от Иван Николов Момчилов, бележит учител, преводач и автор на много учебници и пособия. Тя присъства и в герба на Елена. Символът й е перото, показващо будния дух на еленчани, нуждата им от знания и стремежа към просвета. В него получават добро образование редица бъдещи учители и политически дейци, които по-късно играят важна роля за просвещението на народа ни и въздигането на Българската държава. Еленското училище изпраща като учители свои възпитаници в 61 града и 31 села. Това е и поводът Петко Рачов Славейков, който също го е завършил, да му даде това донякъде необичайно, но изразително име ”Даскалоливница" или "място за леене на даскали"! В двуетажната сграда могат да се видят много любопитни неща: класните и учителската стая, учебни пособия, документи и снимки, които представят историята на града от възникването му до Руско-турската освободителна война през 1878 година, икони, църковна утвар и стенописи. В Елена не бихте пропуснали часовниковата кула, защото тя се вижда отвсякъде. Изградена е през 1812 година от неизвестен майстор. Любопитно е, че часовниковият механизъм и камбаната, отлята в Габрово, заплатил за хаир" Фейзи ага от Търново. Поп-Николовата къща" е една от най-характерните в Елена. Но истинска светиня на града е храмът Свети Никола", който бил книжовно хранилище, мост между Търновската книжовна школа и Елена. Знае се, че в него били съхранявани много стари ръкописни книги, писани на пергамент, голяма част от които изгорели при кърджалийското нашествие през 1800 година, заедно с черквата. Еленчани я възстановили без разрешение за 40 дни, измазали отвън стените с вар и въглищна прах, така че да заприлича на стар беглишки харман и по този начин заблудили дошлите на проверка представители на властта. С голяма художествена стойност са нейните стенописи, дървеният иконостаси владишкият трон. Подобна е историята и на черквата Рождество на Пресвета Богородица". На това място през 1812 година въздигнали параклис, като поставили в него ясли и вързали коне, за да го спасят от разрушение. След пожар, унищожил плетените му стени, младият тревненски майстор Кольо Петков, ученик на Кольо Фичето, подхванал строителството на сегашния храм и го завършил през 1865 година.
        </information>
        <openHours>
            От понеделник до петък:
            9.00 – 12.00 ч. : 14.00 – 17.00 ч.
            Събота и неделя и на официални празници:
            9.00 – 17.00 ч.
        </openHours>
        <address> ул. „Кършовска“ 6, 5070 Елена, България </address>
        <position>42.928557,25.876367</position>
    </place>

    <place>
        <number>61</number>
        <name> Национален музей "Земята и хората"</name>
        <information>
            Eдин от големите минераложки музеи в света. В него е представено минералното царство на Земята в различни негови аспекти. На площ от 4000 кв. м са разположени изложбени зали, фондови помещения, видеозала, зала за конференции и прожекции, геоложки кабинет. Притежава над 20 хил. експоната, организирани в няколко експозиции. В експозицията „Гигантски кристали" могат да се видят кристали, съизмерими с човешки ръст. Гигантски кристали се срещат в природата изключително рядко, а галерии с цели колекции от тях има само на няколко места в света. Другите експозиции са „Скъпоценни камъни", „Минерали на Земята", „Минерали на България", „Минерални ресурси на Земята", „Минерални ресурси на България". Има и експозиция, посветена на промишлените минерали и суровинните находища в България. Към музея има кръжок по минералогия, геоложки кабинет и геоложки кът за деца и възрастни. Националният музей "Земята и хората" е известно културно средище. Там се провеждат много семинари, сесии, симпозиуми, срещи на благотворителни и природолюбителски организации, учени и специалисти и др. Притежава библиотека, видеотека, научен архив, фотостудио и 6 специализирани геоложки лаборатории. В него има и магазин за ювелирни изделия и колекционни образци. Това е един от най-посещаваните музеи в София. Периодично се организират многобройни изложби на цветя, птици, котки, базари на бижута от естествени материали... Музеят е основан през 1986 г. Средствата за изграждането и събирането на експонатите са изцяло от дарения. Намира се на бул. "Черни връх" №4, близо до НДК.
        </information>
        <openHours>
            N/A
        </openHours>
        <address> бул. „Черни връх“ 4, 1421 София, България </address>
        <position>42.680156,23.320845</position>
    </place>

    <place>
        <number>62</number>
        <name> Национална художествена галерия</name>
        <information>
            Най-богатата колекция от съвременно изкуство в България е разположена в сградата на бившия Царски дворец. Началото й е положено през1892 г. През 1948 г. Националната художествена галерия се обособява като самостоятелна институция. Във фонда си съхранява над 50 000 произведения на изкуството и е най-богатата галерия в страната. В нея са изложени над 3000 художествени творби живопис, скулптура и графика на именити представители на българското изобразително изкуство от началото на XIX век до 50-те години на XX век. На посетителите си галерията предлага няколко постоянни експозиции на втория етаж са изложени около 150 творби, представящи историята на българската живопис от Възраждането до 1960-те години, а на третия се намира постоянната скулптурна експозиция. НХГ организира в залите си и временни експозиции. Библиотеката й е специализирана в областта на изобразителното изкуство и съдържа над 6500 издания. Сградата, в която е разположена галерията, е била турски конак (полицейско и административно управление). През 1879 г. става резиденция на първия български княз след Освобождението -Александър I Батенберг. Реконструирана е на 2 етапа-през 1880-1882 г. - от архитектите Румпелмайер, Колар и Майерберг. Второто преустройство и разширяване е извършено в периода 1893-1895 г. по времето на следващия български княз - Фердинанд I Сакскобургготски. Проектът е на виенския архитект Фр. Грюнангер. Сградата съдържа елементи на ренесанс и виенски барок и напомня на френските дворци от XVIII в. Намира се на пл. „Княз Александър!" №1.
        </information>
        <openHours>
            Работно време от 10.00 до 18.00 ч.,
            почивен ден – понеделник
        </openHours>
        <address>гр. София пл. „Княз Александър!" 1.</address>
        <position>42.696341,23.327078</position>
    </place>

    <place>
        <number>63</number>
        <name> Часовникова кула</name>
        <information>
            Историческият музей в гр.Етрополе е открит на 7. XII. 1958 год. Днес той се помещава в сградата на бившия конак, строена през 1853-1870 г. от етрополските майстори Дено и Цветко в типично възрожденски архитектурен стил.
            Експозицията на музея представя историята на града и околните селища. Етрополе е древно тракийско селище, възникнало през VII-VI в. пр. Хр. В Средновековието градът се развива като важен рударски и занаятчийски център. През Възраждането градът, заедно с манастира е значим книжовно-просветен център за българските земи. Богатото културно-историческо наследство на Етрополска община е представено в 10 експозиционни зали: Археология, Етнография, Занаяти XVI-XVII в., Занаяти XVIII-XIX в., Занаяти XIX-cp. XX в., Просветно дело, Етрополска книжовна школа, Националноосвободителни борби, Видни етрополци и Дарителство. Показани са над 1200 оригинални експоната, 120 фотоса и документи. Музеят е включен в организацията „Музеите в света" със седалище Мюнхен.
        </information>
        <openHours>
            От понеделник до събота /вкл./:
            8.00 - 12.00 ч и от 13.00 - 17.00 ч;
            Неделя: 9.00 - 15.00 ч
        </openHours>
        <address> гр. Етрополе</address>
        <position> 42.830745, 23.994006</position>
    </place>

    <place>
        <number>64</number>
        <name> с. Кръстевич - комплекс „Бунтовна”</name>
        <information>
            Местоположение: В местностите Конска поляна и Кулата, 1140мн.в., 42.542948ºN 24.441183ºE
            Описание: Комплекс от четири туристически хижи. В експлоатация са две от тях.
            Хижа Воеводска - Сграда с архитектура и интериор във възрожденски стил. Капацитет 60 места, мивки в стаите, етажни санитарни възли, отопление с печки на твърдо гориво, туристическа столова с камина, бюфет (т. нар.купчийница), паркинг.
            Хижа Партизанска - Сграда с капацитет 70 места в 2 апартамента, стаи с 2 и 4 легла със самостоятелни санитарните възли и бани, локално отопление, туристическа столова, паркинг.
            Изходен пункт: с. Кръстевич, общ. Хисар, – 2.30ч (12км почвен път); Стрелча – 4ч; Копривщица – 5ч.
            Съседни обекти: вр. Влък (1243м) – 0.40ч; х. Чивира – 4ч.
            Стопанин: ТД „Бунтовна” – с. Кръстевич.
        </information>
        <openHours>
            N/A
        </openHours>
        <address> с. Кръстевич </address>
        <position>42.481783,24.434375</position>
    </place>

    <place>
        <number>65</number>
        <name> Национален природонаучен музей</name>
        <information>
            Най-старият музей в България и първият и най-богат природонаучен музей на Балканския полуостров. Притежава над 1 000 000 екземпляра животни, растения и минерали. Експозициите на музея заемат 4 етажа с 15 зали. Експонатите са поставени в среда, близка до естествената им, и са прекрасно съхранени. Колекциите са събирани повече от 100 години и включват над 460 вида бозайници, над 1990 вида птици, стотици хиляди екземпляри насекоми и безгръбначни. Колекцията от влечуги и земноводни е една от богатите в Европа. В музея се съхраняват около една четвърт от минералните видове в света. Особено богата е колекцията от пещерна фауна от България и други страни, в която много от видовете не са представени в нито един друг музей в света. Обогатяването на колекциите се извършва чрез събирателска дейност в страната, експедиции или обмен със сродни институции в чужбина, дарения, купуване на частни колекции, предаване на конфискувани от митниците и органите на реда колекции или отделни екземпляри. Музеят има четири научни отдела: „Безгръбначни животни", „Гръбначни животни", „Палеонтология и минералогия" и „Ботаника". Експозицията му е перфектно място за практически занимания на студенти и ученици, за организирането на тематични и представителни изложби. Основан е през 1889 г. от княз Фердинанд под името Княжески естественоисторически музей. В началото съхранява богатите лични колекции на княза от птици, бозайници и пеперуди. Сегашната четириетажна сграда, която приютява колекциите от 1936 г., е единствената в София, строена специално за музей. Музеят притежава най-голямата „царска колекция" от природонаучни забележителности. Тук са личните сбирки на цар Фердинанд I, на княгиня Клементина и на цар Борис III. Музеят се намира на бул. „Цар Освободител" №1.
        </information>
        <openHours>
            за научните отдели: понеделник — петък от 08:30 до 17:00
            за експозицията: понеделник — неделя 10:00 — 18:00
        </openHours>
        <address> бул. „Цар Освободител“ 1, 1000 София, България</address>
        <position>42.695611,23.328440</position>
    </place>

    <place>
        <number>66</number>
        <name> Музей на физическата култура и спорта</name>
        <information>
            Показва историята на българския спорт и върховите постижения на родните ни спортисти. Експозицията му съдържа над 5000 експоната. Фондовете на музея са придобити чрез дарения от известни български спортисти, състезатели и спортни деятели. Сред експонатите са техни лични вещи и награди - олимпийски медали, купи, състезателни екипи и отличия. Футболните фенове могат да видят екипа и капитанската лента на Георги Аспарухов-Гунди, спортната фланелка на Христо Стоичков, считан за най-големия български футболист. Свой кът си имат и алпинистите. Там засега има главно вещи на Христо Проданов (първия българин, стъпил на Еверест), както и пикели и съоръжения от началото на XX век. Едно от последните дарения е от големия български волейболист Тодор Симов - име легенда от края на 40-те години на миналия век. Той предоставя на музея програми, медали и отличия от период, когато българският волейбол постига първите си успехи на международната спортна сцена. В музея са изложени фотоси и факсимилета, представящи първите спортни обединения туристически дружества, клубове и организации. Интерес представляват куфарът на легендарният ни борец Дан Колов, както и парцалената топка, ушита от Никола Димитров-Фъц, футболист от 30-те години. Сред реликвите е и една стара снимка от 1884 г. с швейцарски учители по гимнастика, които поставят началото на модерния спорт в страната. Първата музейна експозиция е открита на 30 март 1962 г. и се помещава в Спортната палата. През 2003 г. музеят е обновен. Намира се в специално пригодена зала в Националния стадион „Васил Левски".
        </information>
        <openHours>
            Работно време: от 10.00 до 12.00 и от 14.00 до 17.00 ч.
            Почивни дни: събота и неделя
        </openHours>
        <address>гр. София бул. „Евлоги и Христо Георгиеви“ 38 </address>
        <position>42.687486,23.335232</position>
    </place>

    <place>
        <number>67</number>
        <name> с. Старосел - Тракийска гробница</name>
        <information>
            Храмът-гробница над с. Старосел, Пловдивско, е сензация за специалисти и любители на тракийската древност, а вече и за стотици туристи. Гробницата е разположена на хълм в живописна местност над с. Старосел, с поглед към Тракийската низина, в самото подножие на Същинска Средна гора. Открита е през 2000 година. Тя е най-голямата от известните досега тракийски могили. Вероятно е от 5-4 в. преди н.е. Некрополът се състои от 8 могили с различни размери. Гробницата е разположена в могила с височина 20 м и диаметър 85 м, оградена с крепида с обиколка 241 м, играеща роля на крепостна стена. Входът на светилището е широк 1,60 м, украсата му е с орнаменти, известни като „вълчи зъби". Гробницата е изградена от добре изработени каменни блокове, захванати помежду си с железни скоби, залети с олово. Състои се от: южно парадно стълбище, две странични, коридор, представителна фасада, правоъгълна и кръгла камера. Траките са едни от древните жители на нашите земи, завещали ни интригуващи доказателства за една високоразвита култура. Племенните им групи, над 90 на брой, са населявали част от Югоизточна Европа от неолита до средните векове. Били добри земеделци, занаятчии и търговци. Според „Илиада" те са участвали в Троянската война и Омир ги описва така: "Там накрая са и новодошлите траки. Между тях е и царят им Рез, син на Ейоней. Видях аз конете му - много красиви и едри: от сняг са те по-бели и като вихър бързи. Колесницата му пък е със сребро и злато украсена. Той дойде с огромни, блестящи в злато оръжия. Прекрасни за гледане. Не подхожда на смъртни мъже да ги носят. Достойни за тях са само боговете безсмъртни." Траките са третият етнос, който формира българската народност. В религиозните им вярвания се съчетавали слънчевото и земното начало. Почитали Великата богиня-Майка Бендида и имали силно развит култ към мъртвите. Починалият владетел след смъртта си се изравнявал с божествата, а гробницата му се превръщала в светилище. Погребалните тракийски ритуали са сложни и все още не съвсем изяснени. Може би това е причината някои историци и така наречените контактьори да лансират хипотезата, че техните племена, оцелели от митичната, погълната от Световния океан Атлантида, достигнали до Балканите и се заселили тук. Прославили се като вещи в магиите и като изкусни лечители. Но ако това са легенди и предположения, археологическите находки в района на Старосел недвусмислено доказват, че през V век преди Христа тук е съществувало тракийско селище с могъщи племенни вождове и богата аристокрация. Тракийският култов комплекс „Четиньова могила", открит от археолога Георги Китов през 2000-та година, която той нарича „храм", е гробница-хероон. Има предположения, че тук е погребан Ситалк -един от най-могъщите владетели на Одриското царство. „Четиньова могила" не е единственият храм тук, а централно място на голям култов център от множество светилища и няколко десетки могили, в пет от които са открити богати царски погребения. Могилите си приличат помежду си. Изключение прави само „Хоризонт", защото е единствената тракийска гробница с колони - две странични и шест лицеви. Около Старосел има още могили, които са проучени и консервирани, но не са отворени за посещения. Очевидно изненадите, които ни поднася древността, не са свършили, а предстоят. Неслучайно откритията в този регион бяха определени като сензационни даже за археолозите.
        </information>
        <openHours>
            1 септември - 30 април:  9.00 ч. - 17.00 ч. (без почивен ден)
            1 май - 31 август: 9.00 - 20.00 ч. (без почивен ден)
        </openHours>
        <address> с. Старосел </address>
        <position>42.486932,24.569672</position>
    </place>

    <place>
        <number>68</number>
        <name> Национален политехнически музей</name>
        <information>
            ПОСТОЯННА ЕКСПОЗИЦИЯ В залите на музея се показват над 1000 експоната, обхващащи темите: времеизмерване, механизми, двигатели, транспорт, фото и кинотехника, музикални механизми, звукозапис и звуковъзпроизвеждане, съобщителна техника, изчислителна техника, пишещи машини, шевни машини, битова техника, радио и телевизия. Сред тях се открояват: телескопът на д-р Петър Берон, ампулата с първите германиеви кристали, получени от откривателя на германия Кл. Винклер, фонограф, произведен във фирмата на Едисон, часовници от царския дворец, колекция от миньорски лампи, първите уреди, използвани в службата за точно време към Астрономическата обсерватория, камерата, с която е извършено първото телевизионно предаване в България, първият български електроорган, първият български космически уред, българската космическа оранжерия, стари автомобили и мотоциклети и много други.
            ФОНДОВЕ И НАУЧЕН АРХИВ Националният политехнически музей съхранява над 22 000 предмети и документални свидетелства, свързани с развитието на техниката по българските земи, сбирка от художествени произведения с техническа тематика, материали за дейността на видни дейци на българската наука и техника. Музеят стопанисва и декларираната за паметник на техническата култура първа водноелектрическа централа в България - ВЕЦ “Панчарево”, построена през 1900 г. Научният архив на музея включва над 2 000 архивни единици, видео и киноархив.
            ОБРАЗОВАТЕЛНИ ПРОГРАМИ:
            ФИЗИКА – по атрактивен и нестандартен начин се демонстрират основни закони в механиката, електричеството и магнетизма, оптиката, трептенията и вълните
            ЗАБАВНА НАУКА – за деца от 9 до 13 години - игрива смесица от експеримент и забавление с единствената цел да се провокира детското любопитство, мотивирайки децата сами да си отговорят на въпроса “Как функционира светът?”
            РАБОТИЛНИЦА ЗА НАУКА – овладяване на основни природни закони чрез експерименти и изработване на интересни действащи модели
        </information>
        <openHours>
            Работно време
            Понеделник до петък от 9:00 до17:00
            събота-10:00–18:00
            неделя-Затворено
        </openHours>
        <address> гр. София ул. „Опълченска“ 66</address>
        <position>42.704088,23.311987</position>
    </place>

    <place>
        <number>69</number>
        <name> гр. Чипровци - Исторически музей</name>
        <information>
            Чипровци в град с много интересна история. Разположен в област, богата на сребърни, оловни и железни руди и богати на златоносен пясък реки, районът на Чипровци е бил заселен от тракийското племе трибали през I век пр.Хр. и бил обект на рударски търсения и обработки. През Римската епоха се превръща в един от най-значителните златодобивни райони на Балканите. Във втората половина на V в. в района се настаняват славяни, които съжителстват миролюбиво с месното население. По време на Втората българска държава в района се заселват сакси, които донасят своя опит в рудодобива и металообработването, заедно с новата за местното население религия католицизма. През 1638 г. е създаден Чипровският закон за рудниците по повеля на местния управител Франческо Марканич. През втората половина на 16 и началото на 17 в. в Чипровци се развива една от най-значителните златарски школи на Балканите. Първото познато произведение на чипровските златари е сребърен обков на евангелие, изработен през 1567 г. за манастира Тисмана в Румъния. Дело на чипровските майстори е и обковът на Черепишкото евангелие от 1612 г. дискосът на Бачковския манастир, множество напрестолни кръстове , дарохранителници и мощехранителници. През 16 в. се изработват женски накити. Икономическото процъфтяване на Чипровския край, търговските и културни контакти с балкански и западни страни допринасят за духовното развитие на Чипровци и околните селища.През 1624 г. е разкрито Чипровско училище, в което наред с религиозните се изучават и светски дисциплини. Младежите, които проявяват склонност към учението, са изпращани да се обучават в Италия. Измежду тези млади хора се открояват имената на цяла плеяда културно - просветни дейци и политически дейци от Чипровци, които през 17 в. застават начело на движението за национално освобождение, като същевременно са известни книжовници, майстори - златари, дипломати, търговци, духовници с висш сан в католическата църква. Творци на Чипровската книжовна школа са множество високообразовани български патриоти, като: Петър Богдан Бакшев – виден ръководител на Българската католическа църква, талантлив писател и преводач, основоположник на българската историография и идеолог на националноосвободителното движение в Северозападна България през 17 в.; Петър Парчевич- най-образованият мъж в Югоизточна Европа през 17 в., прозорлив политик и талантлив дипломат, прославил своя народ в кралските дворове на редица европейски страни; епископът на Велика България Филип Станиславов - автор на първата печатна книга на новобългарски език „Абагар” и много други. Чипровската книжовна школа е крупен исторически факт и нейните произведения са завидно постижение на българския творчески дух.  По време на Чипровското въстание ( 1688 г.) цветущият Чипровец със своите богатства, с домовете на първенците, с работилниците на майстори със златни ръце с манастирите, църквите и училищата престава на съществува. Малкото оцелели след въстанието преминават Дунава и се спасяват с бягство във Влашко и Унгария. Към средата на първата четвърт на 18 в. след погрома, неколцина се завръщат на мястото на опожарения град, и заедно с пришълци на близки и далечни селища при новите условия търсят да организират своя поминък. Така се стига до килимарския занаят, който спасява населението от гладна смърт и нови изселвания. Килимарството много скоро се превръща в основен поминък на чипровчани. В края на 19 в. чипровските килими се изнасят на Пиротския, Узунджовския, Ескиджумайския и др. панаири и участват в световни изложения, на които са удостоени с медали и дипломи. И днес създателките на килимите вярват, че тъканите не са само украса на дома, но че имат чудната вълшебна сила да предпазват от зло и носят обич и доброта.  Богатото културно-историческо наследство на Чипровци и чипровския край се съхранява в Историческият музей на гр. Чипровци.  Основната експозиция на музея е разположена в построената през 1896 г. за училище сграда. Музеят е открит през 1988 г. по случай 300 годишнината от Чипровското въстание. Еспозицията представя: Чипровци през древността и средновековието
        </information>
        <openHours>
            Работно време
            Делнични дни: 08:00 - 12:00 / 13:00 - 17:00
            Събота, Неделя и официални празници: 09:00 – 17.00
        </openHours>
        <address> гр. Чипровци ул. „Витоша“ 2</address>
        <position>43.383440,22.878867</position>
    </place>

    <place>
        <number>70</number>
        <name> гр. Брацигово – Град. исторически музей </name>
        <information>
            Градският исторически музей се намира в старинната част на Брацигово и се явява център на оформилия се музеен комплекс, който включва още родната къща на В. Петлешков, експозицията на брациговската строителна школа през Възраждането и Етнографската експозиция. В Поповата къща, построена през 1847 година от братята Зафир и Михаил Попови, посетителят може подробно да се запознае с архитектурно-строителната школа през Възраждането, посветена на прочутите брациговски дюлгери. Показани са любопитни фотоси отживота им, инструменти и оригиналната кондика, тоест закон на строителния еснаф, както и мещровския речник, състоящ се от около 700 думи - таен език, с който те наричали пособия и елементи, за да запазят тайните на занаята. Според преданията Кольо Фичето идвал тук като калфа и даже щял да става зет на един от майсторите. А когато се заел с моста над река Осъм в Ловеч, поискал и получил помощ от тукашния еснаф. Друг ценен архитектурен паметник на Брацигово е Дамовата къща, строена през 1835 година-комплекс от жилищни и селскостопански сгради. Вниманието в нея привлича запазената розоварна. Местният климат е мек, лютите студове и големите горещини са рядко срещани явления, брациговци се радват на красива пролет и топла есен. Всичко това е осигурявало прекрасни условия за отглеждане на маслодайната роза -поминък, който днес се възражда отново. Икономическото замогване в последните десетилетия на османското владичество подпомогнало духовното издигане на неговите жители. Особено голям принос за това имал Васил Петлешков, в чийто дом започва своята дейност читалище „Тръндафил". Историческият музей на града е създаден през 1926 година от група учители, които откриват скромна сбирка в старото читалище. Днес в него най-многобройни са изложените експонати, свързани с революционните борби на неговите жители. Особено внимание е отделено на Априлската епопея от 1876 година. Тук са знамето, ушито от Ана Гиздова,оригиналните черешово топче, библия, нож и револвер, върху които са се заклевали въстаниците, както и много предмети, принадлежали на брациговския герой Васил Петлешков. Днес в неговата къща, строена през 1872 година от майстор Иван Боянов, се помещава художествената галерия на града. Първия етаж Васил Петлешков използва за аптека, а горния предоставя на основаното читалище. В навечерието на въстанието, от 14 до 16 април, апостолите от IV революционен окръг свикват историческото събрание в местността Оборище. Присъства и Васил Петлешков, избран за председател на комисията, която трябва да изработи военния план в окръга и възванието към народа. Петлешков обявява въстанието на „Синджирли бунар" -площада, ограден с възрожденски къщи. Под изработеното от Ана Гиздова и осветено от поп Сокол знаме се събират 1333-ма бунтовници от седем селища. Те разполагат с шест черешови топа, 463 пушки и 817 пищова. Седемнайсет дни те са опиянени от свободата и се радват на победите си над башибозука, който не успява да сломи тяхната съпротива. Брацигово е дало малко жертви в сравнение с другите въстанали градове и заслугата за това в голяма степен е на Васил Петлешков, чийто край е трагичен. Предаден от втория си баща, той глътнал предварително приготвената отрова, за да не попадне жив в ръцете на турците, но тя не подействала веднага. Закарали го при пашата вече замаян и почернял и го поставили между два огъня. Което не му попречило с невероятно мъжество да изрече думите, с които остана завинаги в нашата история: „Сам съм, други няма. Аз водих, аз заповядах, други не търсете."
        </information>
        <openHours>
            От понеделник до неделя: 08.00 ч. - 17.00 ч.
        </openHours>
        <address> гр. Брацигово </address>
        <position> 42.022890, 24.374536 </position>
    </place>

    <place>
        <number>71</number>
        <name>Къща-музей на Пейо К. Яворов</name>
        <information>Родната къща-музей на Пейо Яворов е открита за посещения на 31 октомври 1954 година. Битовата подредба на стаите връща посетителите към младите години на поета. През 1973 година е построена експозиционна зала. Фотоси и оригинални вещи представят жизнения и творчески път на един от най-лиричните български творци. Музеят се намира в централната част на града и целогодишно приема посетители от страната и чужбина. Той е център на ежегодните традиционни културни празници в града. Всяка година Чирпан се прекланя пред таланта на поета и празнува Яворовите януарски дни, които се превръщат във фестивал на литературата и изкуството.</information>
        <address>ул. „Крачолови“ 26, Чирпан</address>
        <openHours>
            Понеделник - петък: 08:00 до 17:00 часа
            Събота и неделя: 09:00 до 16:00 часа
        </openHours>
        <position>42.201554,25.326627</position>
    </place>
    <place>
        <number>72</number>
        <name>Монумент „Света Богородица“</name>
        <information>Най-високата в света статуя на Пресвета Дева Мария с Младенеца е издигната с почит, любов и признателност към Божията майка. Монументът е открит през 2003 г. с водосвет от митрополит Арсений. През 2005 г. е вписан в книгата Световните рекорди на Гинес, а от 2009 г. е и в листата на Стоте национални туристически обекта на България. Автори на статуята са Петьо Александров, Никола Стоянов и колектив. Изработена е от полимер - бетон и тежи 120 тона. Общата височина на монумента е 32,8 м, а притегателното му излъчване се допълва от изградения вътре в основата му параклис Рождество Богородично. От хълма Ямача, на който се извисява статуята, се разкрива запленяваща панорама на целия град. Идеята за построяването на Монумент Пресвета Богородица е на кмета на Хасково Георги Иванов и се осъществява изцяло с дарения от хасковската общественост. Символът не е избран случайно – Божията Майка винаги се е считала за покровителка на града. В хилядолетната му история Рождество Богородично се е почитал като един от най-големите празници, а с решение на Общинския съвет 8 септември става и Ден на Хасково.</information>
        <address>Хасково</address>
        <openHours>
            Работно време: 08.30-20.00 (през пролетта)
            08.30-21.30 (през лятото)
            08.30-19.30 (през есента)
            08.30-18.00 (през зимата)
        </openHours>
        <position>41.928501,25.554280</position>
    </place>
    <place>
        <number>73</number>
        <name>Исторически музей</name>
        <information>Градът се ражда с Указ, подписан на 2 септември 1947 година от тогавашния министър-председател и лидер на БКП - Георги Димитров, според който се обединяват в едно селата Раковски, Мариино и Черноконьово. Главна заслуга за изграждането му има младежкото бригадирско движение. След това в него се развиват химическа и циментова промишленост, които не успяват да го превърнат в окръжен център, но силно замърсяват почвата и атмосферата. Даже и да е изкуствено създаден, този град съществува, неотменна част е от най-новата история на България и пази спомени за неща, които са не само поучителни, но и източник на гордост за неговите жители. Едно от тях е историческият музей, в който могат да се видят вещи и фотоси от бита на хората от трите села, на чието място възниква Димитровград, от прокарването на Барон-Хиршовата железница през 1873 година, от развитието на минното дело в този район. Множество документи, оръжие, писма, снимки, топографски карти и спомени на очевидци свидетелстват за участието на местни хора в завършващия етап на Втората световна война. Привличат вниманието оригинални документи, свързани със създаването на самия град: от решения, протоколи и писма до архитектурни планове - безстрастни свидетели, които привличат през годините множество историци, изследователи и тълкуватели на отминалото време. Отделни раздели са посветени на селското стопанство, с което някога са се славили трите съставни села, на промишлеността, просветата, културата и обществено-политическия живот на Димитровград. Запазени са интересни лични архиви като тези на бившия кмет Петър Йорданов, на Пенчо Кубадински - известен деец на БКП, един от главните ръководители на бригадирското движение, от което са и преобладаващата част експонати в музея: униформи, значки, ордени и медали, вестници и бюлетини, фотоси и инструменти. В отдел „Етнография", създаден през 1998 година, се съхранява значителна колекция от традиционно облекло, оръдия на труда и съдове, накити и църковна утвар.</information>
        <address>ул. Св. Климент Охридски 3, Димитровград</address>
        <openHours>
            Лятно работно време(1 март - 1 ноември)  ПОНЕДЕЛНИК - ПЕТЪК – 9.30- 18.00 часа
            СЪБОТА И НЕДЕЛЯ: 9.00 – 12.30 и13.00 - 17.30
            Зимно работно време (1 ноември - 1 март) ПОНЕДЕЛНИК - ПЕТЪК – 9.30 – 17.00 часа
            СЪБОТА И НЕДЕЛЯ: ПОЧИВНИ ДНИ
        </openHours>
        <position>42.057489, 25.596034</position>
    </place>
    <place>
        <number>74</number>
        <name>хижа Алеко</name>
        <information>Сграда с капацитет 100 легла, етажни санитарни възли и бани, локално отопление, туристическа столова, бюфет, ресторант, изкуствена стена за катерене, ски гардероб, ски писта, ски влекове, паркинг. Хижата е пункт от Е-4. Изходни пунктове: Горна лифтова станция на лифта от кв. Симеоново (София) – в близост; горна лифтова станция „Голи връх” на лифта от кв. Драгалевци (София) – 0.30 ч; кв. Драгалевци (София) – 3 ч (14 км по шосе). Съседни обекти: х. Тинтява – 1.30 ч; Черни връх – 1.30 ч. Стопанин: ТД „Мотен” - София</information>
        <address>София</address>
        <openHours>N/A</openHours>
        <position>42.582639,23.292143</position>
    </place>
    <place>
        <number>75</number>
        <name>АИР</name>
        <information>Копривщица наистина е град-музей с изключителни архитектурно- етнографски паметници на културата. В него са родени мнозина изтъкнати българи.Градът има първостепенна роля в епохата на българското Възраждане. Първото килийно училище тук е открито още през 1810 година. През 1846 година със съдействието на Найден Геров врати отваря първото в страната класно училище, а през 1850 година - и девическо училище. Тръгнете из този музеен, но жив град, с вълнение и емоция, защото е от най-българските. Лютовата къща е архитектурен шедьовър. Построена била от пловдивски майстори през 1854 година за богатия бегликчия /„събирач на данъци"/ Стефан Топалов, който я продал на също така заможния Петко Лютов. Красива е както нейната богато украсена фасада, така и вътрешността й. Търговските интереси на Петко Лютов го водели чак до Кайро и Александрия в Египет. Изрисуваните медальони по стените показват екзотичните градове, посетени от именития й стопанин. На приземния етаж е разположена постоянната изложба на оригинални копривщенски килими от плъст - една вече позабравена технология в България. За нищо на света не бива да пропускате родния дом на Каравелови. Спрете се при експозицията, съхранила свидетелства за живота на по- малкия, Петко Каравелов, останал донякъде за потомците в сянката на по- големия си брат. В другата къща на музея, посветена на Любен Каравелов, най-значимият предмет от експозицията е машината, на която са печатани Каравеловите вестници, списание "Знание", Ботевият вестник „Знаме", а след Освобождението, вече в Търново, е отпечатана и първата българска Конституция. Тук могат да се видят и книгите на този обичан писател, автор на „Хубава си, моя горо", на класическите повести "Българи от старо време", "Мамино детенце", "Хаджи Ничо", както и скулптурна възстановка на главата на Любен Каравелов, портретите на родителите му и родословното дърво на Каравелови. След като разгледате мавзолея-костница на загиналите в битката за свобода копривщенци, изкачете се по хълма до къщата-музей на Тодор Каблешков, автора на „Кървавото писмо", който след обучението си в Копривщица и Пловдив завършва и френския лицей в Цариград. Съдбата на този човек, който владеел три езика, с широки познания и богата култура, е трагична. Оттегля се с четата си в Балкана, но е предаден от българин и заловен от турските власти. След жестоки изтезания в Троянския, Ловешкия и Търновския затвор, Каблешков е отведен в Габровския, където слага край на живота си. Пожертвал за свободата на България всичко. А е бил само на 25 години... Един от най-ценните образци на българската възрожденска архитектура е къщата, днес етнографски музей, строена по време на Кримската война за богатия абаджия Ненчо Ослеков. Нейният стопанин също е бил активен участник във въстанието и увиснал на бесилото в Пловдив на 27 юни 1876 година. Непременно трябва да посетите и църквата „Успение Богородично", която била съградена от смолски и мирковски майстори само за 11 дни.Да се разкаже и види всичко в Копривщица е невъзможно, но има едно място, което непременно трябва да посетите - къщата на Димчо Дебелянов, един от най-нежните и талантливи лирици в българската поезия, загубил също млад като Каблешков живота си на фронта.</information>
        <address>Копривщица</address>
        <openHours>
            1 април – 30 октомври:  9:30 – 17:30 ч.
            1 ноември – 31 март:  9:30 – 17:00 ч.
            Почивни дни:  понеделник и вторник.
        </openHours>
        <position>42.636280,24.360433</position>
    </place>
    <place>
        <number>76</number>
        <name>музей „Каранова могила”</name>
        <information>Изкушените от миналото учени често наричат региона на Нова Загора „Мека на археологията". Не е ли пресилено това твърдение? Не, не е, защото най-старите следи от човешка дейност тук са отпреди 8000 години, а около града са открити 500 надгробни и 26 праисторически селищни могили, 62 поселения от късножелязната и 74 от римската епоха, 32 средновековни селища, 13 крепости и 4 манастира. Завидно богатство на толкова малка територия!!! Това е и причината учени от Австрия, Англия, Русия, Япония и Холандия да участват, някои от тях повече от 40 години, в археологическите проучвания тук. В началото на всяко добро дело стои винаги някой безкористен ентусиаст. За Нова Загора това е учителят Никола Койчев, който през 1926 година поставя началото на исторически музей с цел издирване, изследване и експониране на намерените предмети, които просто бликат при всяко копване в плодородното поле около града. Днес във фондовете си музеят съхранява близо 40 000 единици - количество, с което не могат да се похвалят даже някои от областните музеи в България. От многобройните могили обаче само една е наречена „Българската Троя" /макар, че нашата е по-стара от онази Троя/ и това не е случайно. Става дума за прочутата могила край село Караново, която продължава да привлича интереса на световната археологическа общественост със сензационни открития. Карановската могила се намира в подножието на последните разклонения на Сърнена Средна гора, в края на Новозагорското поле. С височината си от 13 метра, дължина 250 и ширина 150 метра, тя е една от най-големите в България. През 50-те години на 20 век разкопки в нея започват учените Васил Миков и Георги Георгиев. Разкрити са седем пласта от неолита, халколита и първата половина на бронзовата епоха в Южна България. Могилата е била населявана в продължение на няколко хиляди години. Разкрити са добре запазени основи на жилища, богат домашен инвентар, оръдия на труда, изработени от кремък, кост, рогове на елен и от мед, както и глинени плочки с може би най-старите писмени знаци в Европа. На същото място, където бяха намерени тези плочки, през 2005 година български и австрийски археолози разкриха останки от огромна за времето си сграда - обществена постройка или владетелски дворец. През новокаменната, каменно-медната и раннобронзовата епоха Карановската могила са обитавали 240 поколения и даже, според професор Васил Николов, населението на тези земи е дало цивилизацията на Стария континент. През 2008 година при спасителни разкопки на Източната могила археологът Веселин Игнатов разкри останки от антична кола с четири колела, в която са били впрягани два коня с богата украса на сбруите. През октомври 2009 година на същото място екипът му откри сводеста гробница на тракийски аристократ, пълна с изключително ценни находки-оръжия /мечове, кама и копия/, плетена ризница, съдове от глина, стъкло и бронз, канделабър с лампа, фибули, коланни апликации, сребърни чаши с позлата. Сред тези находки с особена ценност са уникалният стъклен ритон с глава на неизвестно животно, златен пръстен със скъпоценен камък и монети, които посочват възможната датировка на гробницата -1 век от Новата ера.</information>
        <address>ул 14-ти Януари 56, Нова Загора</address>
        <openHours>
            От вторник до петък: 09:00 - 12:00 :14:00 - 17:00 ч.
            събота: 09:00 - 12:00, 14:00 - 18:00 ч.
            неделя: 14 – 18 ч.
            Почивни дни: понеделник.
        </openHours>
        <position>42.491649,26.012296</position>
    </place>
    <place>
        <number>77</number>
        <name>Исторически музей</name>
        <information>Клисура е "вратата" откъм запад и на Розовата, и на Стремската долина, известна още от времето на Плиний Стари, която обаче била отбелязана на картата едва в края на 18 век с името „Гьопса". На нас, българите, градът е известен най-вече с героичното си участие в Априлското въстание. Подвигът на жителите му и трагичните събития след неговото потушаване вдъхновили Вазов да опише в един от най-хубавите български романи „Под игото", „пиянството на един народ". Жителите на този град никога не са били твърде имотни и богати, макар че суровата природа, сред която живеят, ги е дарила с огромна трудоспособност и предприемчивост. Водени от родолюбиви чувства, през Възраждането те издигат на дарителски начала няколко моста и красивата църква „Свети Никола". В нея е бил съсредоточен културно-просветният живот на Клисура, както и основната подготовка за въстанието. В църквата апостолът Панайот Волов освещава знамето, преди да потегли със своята чета към позициите на Зли дол. Но най-крупното дарителско дело е построяването на „Читалището паметник-музей" в памет на априлци, за което са събирани средства в продължение на цели 30 години и на 2 май 1926 година то отваря врати. Днес именно в тази сграда е настанен Градският исторически музей. В него се съхраняват документи и картини, които пресъздават героичните и трагични епизоди на дните от Априлското въстание. Особено вълнение предизвиква посещението на Козинаровата къща. В своите „Записки по българските въстания" Захари Стоянов покъртително описва последните моменти на стопанката на този дом, която в деня на потушаване на Априлското въстание се хвърля заедно с четирите си деца в кладенеца в двора, за да избегне поруганието от турците. Апогеят на развитието на града е към края на 18 век, когато населението му наброява около 9000 души, обитаващи 1200 къщи. Основен поминък за по-голямата част от хората е най-вече скот.овъдството и, разбира се, абаджийството. Продукцията на изкусните клисурски майстори - халища, шаяци и черги, била добре позната не само на пазарите в цялата турска империя, но достигала до Мала Азия и даже до Европа. Към втората половина на 19 век, обаче, абаджийството запада, защото местните изделия не могли да издържат конкуренцията на по-евтините и луксозни европейски фабрични платове. За сметка на това, разцвет преживява розопроизводството, засяват се стотици декари с благоуханното цвете. В Клисура започват да се добиват годишно 140 фунта (около 70 килограма) розово масло - една четвърт от общото количество в България. Ще припомним още един показателен и малко известен факт. След Освобождението клисурци считат, че е недостойно да приемат материално възнаграждение за историческите си заслуги и на общоградско събрание решават да откажат предлаганите им пенсии. Защото са се борили не за себе си, а за отечеството. Какъв по-красноречив и достоен жест от този!!!</information>
        <address>ул. 20-ти Април, Клисура</address>
        <openHours>
            от понеделник до петък: 8:00 - 12:00 ч. : 13:00 до 17:00 часа
            събота и неделя:9:00 - 12:00 и от 13:00 - 17:00 часа
        </openHours>
        <position>42.694221,24.449960</position>
    </place>
    <place>
        <number>78</number>
        <name>Манарстир ”7-те престола”</name>
        <information>Няма точни данни кога е построен манастирът „Седемте престола", известен още под името Осеновлашки манастир „Света Богородица", разположен на брега на река Габровница в Ржана планина, дял от Западна Стара планина. Предполага се, че това е станало по време на управлението на Петър Делян, чийто брат, княз Георги, го основал, приел монашество и станал негов пръв игумен. Както е известно, през 1737 година султан Махмуд Първи /наричан заради делата си „Безбожния"/, се разпоредил да бъдат разрушени много храмове, сред които и „Седемте престола". Светата обител била възстановена през 1769 година, а през 1848-ма тук отваря врати и килийното училище на йеромонах Христофор. В манастира се е укривал Софроний Врачански, в чийто диоцез попадал манастирът тогава. Въпреки честите погроми, той не престанал да съществува през вековете на робството. Раждали се и много легенди. Една от най- жизнените е за прочутия Вълчан войвода от близкото село Осеновлаг, сдобил се с огромно имане, заровено някъде наблизо. Никой не знае къде, защото и войводата, и неговите сподвижници били избити от турците. Запалени иманяри напразно го търсят и до днес. Като оставим настрана преданията за основаването му от седем боляри /или братя/, името си манастирът вероятно е получил от уникалната и за нашата страна, и за Европа църква, строена през 1815. Тя е съставена от седем олтара /престола/, като всеки от тях, посветен на български светец, представлява отделен параклис със собствен иконостас и стенописи. Четирите основни олтара образуват кръст и са отделени от главната зала с вътрешни стени. Иконите и дърворезбите от XVII-XVIII в. са дело на местни майстори като поп Никола от Тетевен, даскал Урош и Стою от Троян. Двете големи икони от XIX век „Света Богородица Пътеводителка" и „Христос Вседържител" вероятно са дело на зографите Витановци от Трявна. Смята се, че храмовата чудотворна икона „Рождество Богородично" е донесена чак от Света гора от първия игумен на манастира. Когато се озовете тук, не пропускайте да видите освен тях и най-интересното резбарско произведение, полюлея наречен „Хоро", съставен от петнайсет части. Манастирът има и собствена библиотека със стари православни книги, една от които е подарена от руската императрица Екатерина. През 1877 година местни майстори вдигат четириетажна сграда, в горните два на която са монашеските килии. Върху нейната фасада били изписани религиозни и битови сцени. Втората сграда, над входа на „Седемте престола" има малък, но живописен двор, където сред старите дървета може да се види и рядко срещаната в България секвоя. Привличат вниманието дървеното и металното клепало, които напомнят, че през юли 1899 година, под въздействието на известната обител, Иван Вазов пише своята прочута балада „Клепалото бие".Пак в двора вниманието ви ще привлече гробът на един голям писател с незавидна съдба, публикувал произведенията си под псевдонима Змей Горянин. Истинското му име е Светозар Димитров, който имал нещастието две години преди Девети септември 1944 година да изпълнява длъжността цензор по печата. Макар че не навредил никому на този пост, през 1945 година така нареченият Народен съд го осъжда на година затвор, но по- лошото е, че книгите на този детски писател били забранени и иззети. Когато отново се озовал на свобода, му предложили да се разкае публично, за да бъде реабилитиран, но той категорично отказал. Затова и днес не са много онези, които познават неговото творчество.</information>
        <address>обл. София</address>
        <openHours>
            Работно време: 7:30 – 18:00 ч. (през цялата година)
        </openHours>
        <position>43.009669,23.476740</position>
    </place>
    <place>
        <number>79</number>
        <name>Исторически музей</name>
        <information>Историческият музей в Самоков е създаден през 1930 година като сбирка към читалище-паметник „Отец Паисий". Същинската сграда на музея е построена през 1940 година по проект на известния архитект Юрдан Юрданов. Много следи е оставило времето в Самоков от хората, които са го обитавали: изящни фрески върху камък, платно и хартия, железни късове, които ръждата десетилетия не успява да захапе. И спомени, грижливо съхранени спомени... Музеят разполага с повече от 30 000 експоната, обособени в сбирките: етнографска - накити, керамика, дърворезба, носии и тъкани, ковано желязо, която показва бита и поминъка на старите самоковци, археологическа - най-вече тракийски и късноантични находки, художествена - икони, щампи, ръкописи, документи и картини, фотографска и документална. От тях става ясно, че зараждането на града е свързано с добива най-вече на желязо и произвежданите от него предмети. Самоковските майстори взели терк от западноевропейските рудари саксонци, наричани "саси", и по техен образец въвели пещите /видни/, ковашките^работилници /мадани/ и големите чукове, задвижвани с водна сила, наречени „самокови", от които идва и името на града. Изненадваща находка за посетителите е и колекцията от камеи. Изключителен интерес предизвикват изкусните работи на прочутата Самоковска зографска школа, в която първото място безспорно принадлежи на Захари Зограф. Запазени са негови лични вещи, икони и картини. Особено внимание заслужава портретът на гръцко момиче - свидетелство за несподелената любов на прочутия майстор, станала причина той разочарован да напусне Пловдив.</information>
        <address>ул. „Професор Васил Захариев“ 4, Самоков</address>
        <openHours>8.30-12.00 ч. и 13.00-17.30 ч. (без почивен ден) </openHours>
        <position>42.339256,23.560202</position>
    </place>
</places>
